title,date,url,text
10% loonsverhoging voor werknemers energieproductie- en -leveringsbedrijven,2023-09-13,/nieuwsbericht/sectornieuws/fnv-overheid/2023/09/loonsverhoging-energieproductiebedrijven,"Het heeft even geduurd, maar werkgeversvereniging WENB en FNV Publiek Belang zijn akkoord over een nieuwe cao voor werknemers van energieproductie- en -leveringsbedrijven. Zij krijgen een loonsverhoging van 10% . Daarbovenop krijgen werknemers en uitzendkrachten met een voltijd dienstverband een eenmalig bedrag van 1000 euro als compensatie voor de inflatie. Marcelle Buitendam, bestuurder FNV Publiek Belang spreekt van een ‘vruchtbaar resultaat'.

‘Het was een intensief proces waarbij we de verschillende belangen van werkgevers en werknemers moesten overbruggen’, aldus Buitendam. ‘Dat was niet altijd makkelijk. Maar we hebben niet stilgezeten deze zomer. Door in gesprek te blijven, open te blijven staan voor elkaar en samen te zoeken naar mogelijke oplossingen, is het ons gelukt een goede cao af te spreken.’

10% in totaal

De nieuwe cao Energie Productie Levering (PLb) heeft een looptijd van 18 maanden. Per 1 oktober stijgen de salarissen van de werknemers met 6%. In januari en juni 2024 volgt dan nog eens een verhoging van 2%, wat het totaal dus 10% maakt. De eenmalige compensatie van 1.000 euro ontvangen de werknemers en uitzendkrachten meteen volgende maand al.

Minimumloon naar 15 euro

Ook wordt per 1 januari komend jaar een minimumloon van 15 euro bruto ingevoerd. Vakbond FNV wil het liefst dat het minimum loon naar 16 euro gaat, maar stemt toch in met dit voorstel. ‘Afgelopen zomer hebben we een groot koopkrachtonderzoek gehouden onder onze leden werkzaam bij de Energie Productie en Leveringsbedrijven. Deze eenmalige uitkering en structurele loonsverhoging voor iedereen (dus ook de uitzendkrachten) is buitengewoon verstandig‘, zegt Buitendam daarover. ‘In verhouding tot wat het minimumuurloon was -namelijk €12,12- is dit een forse stap. Met dit brede pakket aan arbeidsvoorwaarden hebben we laten zien dat we werkelijk aan iedere medewerker hebben gedacht.’

Stemming

Voordat de cao definitief wordt, stemmen de leden van de vakbonden over het bereikte resultaat. In de sector Energie Productie Levering werken 8.600 werknemers."
FNV: Sociale speerpunten mogen in Europese troonrede Von der Leyen niet ontbreken,2023-09-13,/nieuwsbericht/algemeen-nieuws/2023/09/fnv-sociale-speerpunten-mogen-in-europese-troonred,"Vandaag spreekt EU Commissievoorzitter Ursula von der Leyen haar ‘State of the Union’ uit. Nog een krap jaar heeft ze om haar beloftes waar te maken, voordat er nieuwe Europese verkiezingen zijn en er een volgende Europese Commissie aantreedt. In haar ‘Europese troonrede’ worden de piketpalen voor dit laatste jaar geslagen.

Volgens de FNV mogen eerlijk platformwerk, een rechtvaardige klimaat- en digitale transitie en een einde aan onbetaalde stageplaatsen voor jongeren in haar plannen niet ontbreken.

Leveren op reguleren platformwerk

Voor FNV Internationaal Secretaris Petra Bolster is het duidelijk dat één ding sowieso een speerpunt moet zijn: “Von der Leyen moet nu écht gaan leveren op Europese wetgeving die platformwerk eerlijk zal reguleren en de rechten van platformwerkers zal beschermen.” De onderhandelingen hierover tussen de EU-landen en het Europees Parlement zitten in de laatste fase. Er is nog maar een krap jaar over om tot een goed akkoord te komen. Hierbij gaat het al lang niet meer om enkel fietskoeriers. Bolster: “Platformbedrijven poppen nu op in bijna alle sectoren van de economie. Daarom is het keihard nodig dat we regels opstellen die mensen beschermen tegen de marktmacht van deze platform-multinationals.”

Echte zelfstandigen kunnen daarbij gewoon hun gang gaan, maar zogenaamde ‘schijnzelfstandigen’ – mensen die eigenlijk gewoon werknemer zijn - verdienen een cao mét de daarbij behorende bescherming van het arbeidsrecht. “Omdat je als platformwerker niet bij de algoritmes kunt die jouw werk aansturen is een omkering van de bewijslast nodig. Laat het platformbedrijf maar aantonen dat zij níet bepalen hoe jij je werkzaamheden uitvoert. Dan stoppen we schijnzelfstandigheid,” stelt Bolster. Sommige EU-landen willen het platformwerkers juist moeilijker in plaats van eenvoudiger maken om naar de rechter te stappen om hun recht te halen. “Dat mag de Europese Commissie niet laten gebeuren, dat kun je de platformwerkers die slechts fatsoenlijke arbeidsvoorwaarden willen niet aandoen,” stelt Bolster namens de FNV.

Sociale voorwaarden bij uitgeven van EU-geld

Er moeten wat de FNV betreft ook sociale voorwaarden worden verbonden aan het Europese begrotingsbeleid en bij publieke aanbestedingen, staatssteun en subsidies. Bij Europese aanbestedingen is ‘de laagste prijs boven kwaliteit en goede arbeidsvoorwaarden’ te lang leidend geweest. “Eigenlijk zou het een no-brainer moeten zijn om alleen nog EU-geld uit te geven bij een bedrijf dat ook een collectieve arbeidsovereenkomst getekend heeft,” zegt Bolster.

Om voorbereid te zijn op de toekomst is het goed dat er volop wordt ingezet op de klimaat- en de digitale transitie in Europa. Het is nog beter als de mensen die de transitie moeten maken daarbij kunnen rekenen op de bescherming van een cao. “In Europa wordt er door overheden een triljoen uitgegeven bij bedrijven, het is nodig om daar eisen aan te stellen zodat dat ook op een sociaal houdbare manier gebeurt, aldus de FNV-er. “Wat ons betreft moet dit de kern zijn van Europa’s nieuwe industriepolitiek.”

Stop onbetaalde stages

Ook jongeren mogen niet vergeten worden. “Werken voor nop, als je je eerste stappen richting de arbeidsmarkt zet, doet mij middeleeuws aan,” aldus Bolster. Gelukkig is in het Europees Parlement een initiatiefvoorstel aangenomen om betaling te verplichten bij stagewerkzaamheden. De Commissievoorzitter moet haar belofte houden en dit zo snel mogelijk omzetten in wetgeving. Bolster Damen: “Op deze manier garanderen we dat jongeren een goede start maken met hun loopbaan, we hebben geen moment te verliezen.”"
Aardbeving Marokko,2023-09-12,/nieuwsbericht/algemeen-nieuws/2023/09/aardbevding-marokko,"​​​​​​​De FNV is geschrokken van de omvang en gevolgen van de recente aardbeving in Marokko. De FNV kent een lange geschiedenis van solidariteit en samenwerking met de onafhankelijke vakbonden in Marokko, de agrarische vakbond FNSA en vakcentrale UMT.

Medeleven en solidariteit

Petra Bolster heeft namens de FNV inmiddels haar medeleven en solidariteit geuit met de slachtoffers en hun familieleden. Uiteraard leven we ook mee met onze leden en medewerkers die vrienden en familie hebben in de getroffen gebieden.

Onze Marokkaanse vakbondscollega’s mobiliseren op dit moment zo veel mogelijk steun onder hun leden voor de slachtoffers, zoals medische zorg, noodonderdak, voedsel, schoon water en psychosociale steun. Ook roepen ze hun leden op bloed te doneren en kleding, dekens en niet-bederfelijke levensmiddelen te verzamelen voor de hulpposten in het rampgebied.

Zwaarste aardbeving ooit

Het gaat om de zwaarste aardbeving ooit in het Noord-Afrikaanse land, met een kracht van 6,8. Het epicentrum lag vlak bij de historische stad Marrakesh. In het getroffen gebied van de Atlasregio is de schade groot. Zeker 300.000 mensen zijn getroffen door de aardbeving, schat de VN.

Volgens officiële cijfers zijn tot nu toe zeker 2122 mensen om het leven gekomen, en zijn er bijna 2500 gewonden gemeld. Maar de verwachting is dat deze cijfers nog oplopen.

Actieve vakbonden

In Marrakesh, Agadir en omgeving zijn de vakbonden actief waarmee de FNV intensieve contacten onderhoudt. Onder de leden van deze vakbonden en hun familieleden zijn ook slachtoffers gevallen, van sommigen zijn de huizen ingestort. Er zijn ook vakbondskantoren beschadigd.

Via een solidariteitsverklaring heeft de FNV haar vakbondscollega’s een hart onder de riem gestoken; ook zal de FNV via haar Solidariteitsfonds openstaan voor de mogelijkheid om haar partnerbonden in de toekomst financieel te ondersteunen om de klap van de aardbeving te boven te komen.

Het Rode Kruis heeft kort na de aardbeving gironummer 6868 opgezet. De FNV roept op om aan dit nummer te doneren."
FNV: Politiek zelf verantwoordelijk voor problemen van mensen met arbeidsbeperking,2023-09-12,/nieuwsbericht/sectornieuws/fnv-overheid/2023/09/fnv-politiek-zelf-verantwoordelijk-voor-problemen,"Vakbond FNV deelt de zorgen van Cedris, de vereniging die zich sterk maakt voor een inclusieve arbeidsmarkt. Uit recente cijfers blijkt dat veel mensen met een arbeidsbeperking er niet in slagen om een baan te vinden. Dit jaar gingen er 3400 mensen minder aan de slag dan een jaar eerder. Volgens de FNV is de politiek zelf verantwoordelijk voor de problemen in de sector.

‘Hierover trekken wij al jaren aan de bel’, zegt Peter Wiechmann, bestuurder FNV Sociale Ontwikkelbedrijven. ‘Wij hebben een plan klaarliggen dat een groot deel van die problemen kan oplossen.’

De FNV heeft zelf een plan gemaakt dat er voor zorgt dat meer mensen met een arbeidsbeperking duurzaam aan het werk kunnen. Dit is op basis van een springplank-vangnet principe. ‘We willen met de springplank mensen met een arbeidsbeperking naar regulier werk helpen, maar mocht dat even niet lukken dan is er een vangnet om hun op te vangen’, legt Wiechmann het plan in het kort uit. ‘Maar door de enorme bezuinigingen met de komst van de Participatiewet is er veel te weinig geld om dit te realiseren. .’

Niets doen

Wiechmann doelt daarbij op het feit dat zowel de Tweede Kamer als het kabinet jarenlang het belang van de Sociale Ontwikkelbedrijven onderstrepen en de zorg over hun voortbestaan benoemen, maar uiteindelijk niets doen. De Tweede Kamer heeft in ruime meerderheid ingestemd met een initiatief van CDA en SP, waarin het FNV plan grotendeels is overgenomen. Maar ook dat heeft nog steeds niet geleid tot daden of meer geld.

BV Nederland

‘Een grof schandaal’, zegt Kitty Jong, vicevoorzitter FNV daarover. ‘Als mensen al werk vinden krijgen ze bovendien minimaal betaald. Dit is allemaal veroorzaakt door kabinetsbeleid van Rutte 2 en 3. Als gevolg daarvan zijn wij inmiddels verworden tot de BV Nederland in plaats van een samenleving. De nieuwe Kamer en het komende kabinet moeten eindelijk gaan doorpakken: iedereen heeft de mond vol over bestaanszekerheid, ik zou zeggen: begin met het verbeteren van de positie van deze mensen.'

Schuld

‘Bovendien staat de mensen met een arbeidsbeperking het water inmiddels aan de lippen’, vult Peter Wiechmann, bestuurder FNV Sociale Ontwikkelbedrijven aan. ‘Ze hebben -in tegenstelling tot werknemers die rechtstreeks voor een gemeente werken- geen enkele vorm van compensatie gehad voor de enorme inflatie waar we mee te maken hebben. Sommigen hebben amper geld om eten te kopen. Wij voeren al geruime tijd actie voor een betere cao, maar de Vereniging Nederlandse Gemeenten (VNG) die deze mensen in dienst heeft wijst naar Den Haag en Den Haag wijst naar de VNG. Ondertussen doet nu iedereen of ze het zo erg vinden dat deze mensen in de kou staan. Als je dat echt vindt, doe er dan wat aan! De schuld voor dit probleem ligt bij de politiek zelf.’"
Vakbonden: Wet Werken Waar je Wilt keihard nodig,2023-09-12,/nieuwsbericht/algemeen-nieuws/2023/09/vakbonden-wet-werken-waar-je-wilt-keihard-nodig,"Het is nodig dat werknemers meer te zeggen krijgen over de plek waar ze werken om bijvoorbeeld werk en zorg beter te kunnen combineren, dat staat een brief die de vakbond FNV, CNV en VCP naar de Eerste Kamer hebben gestuurd. Vandaag wordt daar het wetsvoorstel ‘Werken waar je Wilt behandeld. Het is volgens de bonden belangrijk dat ook de Eerste Kamer voor het wetsvoorstel stemt.

Als deze wet wordt aangenomen kan de werkgever een verzoek om de arbeidsplaats te wijzigen alleen nog weigeren wanneer dit redelijkerwijs niet van de werkgever verlangd kan worden. Deze wet is hard nodig: een kwart van alle thuiswerkers wordt verplicht om weer naar kantoor te komen, blijkt uit recent CNV-onderzoek.

Laagbetaalde (flex)werknemer ervaart minder keuzevrijheid

De coronacrisis heeft duidelijk gemaakt voor wie het mogelijk en niet mogelijk is om (deels) thuis te werken. Voor de werknemers waarbij het wel mogelijk is moet een goede balans tussen thuiswerken en op kantoor mogelijk zijn. FNV-vicevoorzitter Kitty Jong: “Vooral mensen met een flexcontract of laagbetaald werk hebben te weinig te zeggen over waar ze werken. Deze wet vergroot de zeggenschap van werknemers, geeft ze een stok achter de deur en is goed voor de werk-privébalans.”

Van willekeur naar wet

Niet alleen de scheve verhouding tussen beroepsgroepen baart de bonden zorgen. Ook de machtsverhouding tussen werkgever en werknemer bij de keuze van werkplek is nu niet goed geregeld. Ondanks dat uit een onderzoek van werkgeversvereniging AWVN blijkt dat veel werkgevers al afspraken maken over thuiswerken is een wetswijziging nog steeds noodzakelijk. Uit CNV-onderzoek blijkt namelijk dat steeds meer werkgevers hun medewerkers verplichten om weer naar kantoor te komen. “80% van de werknemers werkt graag hybride, 42% werkt het liefst thuis. Voor 63% helpt thuiswerken om gezond te kunnen blijven werken. 68% werkt thuis efficiënter en effectiever dan op kantoor. Thuiswerken zorgt daarnaast voor minder file-stress en minder CO2-uitstoot’ aldus Piet Fortuin, CNV-voorzitter.

Huidige wet biedt minder kans op hybride werken

Het wetsvoorstel is in lijn met het SER-advies Hybride werken uit 2022. Daarmee is er zowel onder werkgevers als werknemers veel draagvlak voor deze wet. De SER stelde toen dat de huidige Wet Flexibel Werken uit 2015 nog niet genoeg zeggenschap geeft aan werknemers over waar ze werken en dat daarmee de kansen op hybride werken worden belemmerd. Ook de Wetenschappelijke Raad voor het Regeringsbeleid (WRR) pleitte in 2020 voor meer grip op werk en leven door mensen meer zeggenschap te geven. Het Sociaal Cultureel Planbureau (SCP) benadrukte daarnaast dat ‘werken waar je wilt’ belangrijk is voor de kwaliteit van werk en dat het belangrijk is daarbij extra aandacht te geven aan die werknemers waarvoor die zeggenschap niet vanzelfsprekend is.

Volgens VCP-voorzitter, Nic van Holstein mag dat laatste niet over het hoofd gezien worden: “Het is zaak dat óók mensen in bijvoorbeeld zorg, onderwijs en veiligheid hun werk af en toe thuis moeten kunnen doen als het werk zich daarvoor leent. Bijna elk beroep kent administratieve taken en die kun je ook veilig en rustig elders doen. Daarnaast biedt deze wet ook de mogelijkheid om juist wel op kantoor te kunnen werken als de werkgever thuiswerken probeert af te dwingen.”"
"FNV: Goeree-Overflakkee respecteert demonstratierecht niet, mogelijk juridische stappen",2023-09-08,/nieuwsbericht/sectornieuws/uitkeringsgerechtigden/2023/09/fnv-goeree-overflakkee-respecteert-demonstratierec,"De geplande manifestatie van de FNV tegen de verdringing van betaald werk door vrijwilligers op vrijdag 8 september in de gemeente Goeree-Overflakkee gaat gewoon door. Al heeft de gemeente een flink aantal restricties opgelegd. ‘Dit gaat gewoon in tegen het recht om te protesteren en manifesteren”, zegt Maureen van der Pligt, FNV-bestuurder Uitkeringsgerechtigden. ‘Wij pikken dit niet en ondernemen desnoods juridische stappen.’

De manifestatie in Goeree-Overflakkee wordt gehouden vanwege de vrijwilligersdag die plaatsvindt in Middelharnis. Er is door de vakbond keurig om toestemming gevraagd voor een korte manifestatie met muziek, maar de gemeente legt ineens allerlei beperkingen op. Zo geeft de gemeente geen toestemming voor de inzet van een straatorkest of moet de manifestatie 500 meter verderop worden gehouden.

Verstoring

Als reden geeft de gemeente Goeree-Overflakkee dat de inzet van het orkest een verstoring zou kunnen opleveren voor een nabijgelegen school en omwonenden. Dit terwijl de kinderen om 16.00 uur allang thuis zijn en het festival van de gemeente zelf meer geluidsoverlast zal produceren.

Inperking demonstratie- en manifestatierecht

‘Deze beslissing heeft de gemeente Goeree-Overflakkee genomen zonder dat de manifestatie tegen een verordening ingaat’, zegt FNV-bestuurder Maureen van der Pligt daarover. ‘Er is voor zover wij kunnen beoordelen geen enkele grond waarop dit verboden kan worden. Dit neigt naar inperking van demonstratie- en manifestatierecht.’

Grondrecht

De FNV dient bezwaar in tegen de beslissing van de gemeente. Ook overweegt de vakbond een gang naar de rechter. ‘Dit gaat gewoon in tegen de rechten van een vakbond’, legt Van der Pligt uit. ‘Dat grondrecht vinden wij zo belangrijk dat we desnoods een bodemprocedure beginnen tegen de gemeente Goeree-Overflakkee.’

Pleister op de mond

Het orkest zal overigens gewoon aanwezig zijn bij de manifestatie maar dan met afgeplakte monden om te laten zien dat de gemeente Goeree-Overflakkee ze letterlijk het zwijgen heeft opgelegd."
Tweede Kamer: landbouwgif glyfosaat niet meer gebruiken in EU,2023-09-07,/nieuwsbericht/sectornieuws/agrarisch-groen/2023/09/tweede-kamer-wil-landbouwgif-glyfosaat-niet-meer-t,"De Tweede Kamer heeft zich vandaag heel duidelijk uitgesproken: de zeer schadelijke onkruidverdelger glyfosaat, beter bekend onder de merknaam Roundup, moet niet meer worden toegelaten in de Europese Unie. De risico’s van dit middel voor mensen, dieren en milieu zijn veel te hoog en dat is al jarenlang bekend.

Oproep aan de minister

De FNV, Natuur & Milieu en de Parkinson Vereniging roepen minister Adema op naar de Tweede Kamer te luisteren en in Brussel tegen de verlenging van glyfosaat te stemmen.

Schadelijkheid

Glyfosaat kan schade veroorzaken aan hersenen en zenuwen. Het is volgens de Wereld Gezondheidsorganisatie waarschijnlijk kankerverwekkend, heeft waarschijnlijk een relatie met het ontstaan van de ziekte van Parkinson, is giftig voor zoogdieren en slecht voor het waterleven en waterkwaliteit. De Europese toelatingsinstantie erkent zelf dat er in het onderzoek, voorafgaand aan de toelating van de glyfosaat, data ontbreken en nog veel onduidelijk is.

Naar een gezond landbouwsysteem voor mens en dier

Kortom, dit middel hoort niet thuis in een gezond landbouwsysteem dat oog heeft voor de gezondheid van mensen en natuur. Dit is voor minister Adema hét moment om te laten zien dat belangen van mensen, dieren en milieu zwaarder wegen dan die van bestrijdingsmiddelenindustrie, aldus de coalitie van maatschappelijke organisaties."
"FNV: De badmeester verzuipt, FNV komt met broodnodige verbeterpunten",2023-09-07,/nieuwsbericht/sectornieuws/sport-bewegen/2023/09/fnv-de-badmeester-verzuipt-fnv-komt-met-broodnodig,"In veel plaatsen in Nederland hebben publiek toegankelijke zwembaden het moeilijk. Reden: de zwemonderwijzers krijgen te weinig betaald en dreigen kopje onder te gaan. De FNV heeft een inventarisatie gemaakt en doet in een speciaal witboek aanbevelingen voor verbeteringen. Het eerste exemplaar van het witboek wordt 8 september uitgereikt aan Maarten Poorter, burgemeester van de gemeente Dijk en Waard.

Door oplopende personeelstekorten gaan er steeds meer zwembaden dicht. Het vak zal verdwijnen als er niet snel iets gebeurt. Rampzalig voor bezoekers, het personeel én de zwemveiligheid van kinderen.

Ingrid Koppelman, bestuurder Publiek Belang bij FNV onderschrijft dat het echt 5 voor 12 is voor zwembaden: ‘Zaken moeten echt anders geregeld worden in de zwembadsector, willen ze het hoofd boven water houden.’

Zorgen om toekomst

De uitreiking wordt namens de FNV gedaan door zwemonderwijzer Angela Lammers, samen met Minne Dolstra, directeur van zwembad Waardergolf in Heerhugowaard. Beiden pleitten voor betere lonen voor zwembadpersoneel in Nederland. Angela is een van de weinige zwemonderwijzers in Nederland die fulltime lesgeeft. Zij ziet dat de sector worstelt en zij maakt zich dan ook grote zorgen over de toekomst van de zwembadensector. Angela staat ook op de voorkant van het witboek.

Verschillende cao’s

‘Er moet meer personeel bij en dus moet er meer geld in worden geïnvesteerd door gemeenten’, legt FNV-bestuurder Ingrid Koppelman uit. ‘Om het helemaal ingewikkeld te maken zijn er binnen de zwembadsector ook nog eens drie verschillende cao’s met daarbij drie verschillende beloningsschalen. Zo kan het voorkomen dat je voor hetzelfde werk in de ene plaats meer verdient dan in een andere plaats. Zo wordt het natuurlijk wel heel lastig om personeel vast te houden.’

Gelijke lonen

Koppelman doelt op het feit dat een zwembad-cao soms onder de ‘gemeente cao’ valt. ‘Als je als werknemer onder de cao gemeenten valt dan heb je geluk. Want dat kan zo maar zo’n 15% meer inkomen betekenen. Maar dat is natuurlijk wel zuur voor degene die onder de ‘cao zwembad’ valt. Die krijgt namelijk minder dan zijn collega die exact hetzelfde werk doet. Wij pleiten er voor om alle lonen gelijk te trekken en dat er één cao komt voor de hele branche.’

Petitie

Om gemeenten bewust te maken van dit feit wordt onder meer het witboek aangeboden. De overhandiging van het eerste exemplaar is tevens de start van een estafette-campagne; op meerdere plaatsen wordt er aandacht gevraagd voor de situatie waarin zwemonderwijzers zich bevinden. Ook is er een petitie gestart die inmiddels al bijna 1000 keer is getekend. ‘Wij hopen dat heel Nederland zich achter de zwemonderwijzer schaart. We gaan naar aanleiding van de petitie en het witboek met elkaar in gesprek om te zorgen voor de best mogelijke arbeidsvoorwaarden. Angela en haar collega’s hebben dat echt nodig om het hoofd boven water te kunnen houden.’

De petitie staat hier."
Ultimatum KLM Grondpersoneel,2023-09-07,/nieuwsbericht/sectornieuws/schiphol/2023/09/ultimatum-klm-grondpersoneel,"De cao die KLM aan het grondpersoneel aanbiedt is op veel punten ruim onvoldoende. Geen koopkrachtbehoud, geen zekerheid op veilig en gezond werk en geen zicht op een vast contract zijn slechts drie zaken waar het bedrijf tekort schiet. Om duidelijk te stellen dat deze cao geen optie is, overhandigden werknemers van KLM Grondpersoneel vandaag een ultimatum aan de directie. Gaat de directie hier niet op in, dan volgen er acties.

David van de Geer, bestuurder FNV Luchtvaart: ‘KLM stelde een cao voor met een ‘verbeterd loonbod’. Het is dan misschien wel beter, maar al met al worden werknemers nog steeds werkend armer. Daarnaast is loon belangrijk, maar niet zaligmakend. Daarom moet ook het recht op veilig en gezond werk in de cao worden opgenomen.’

Arbeidsinspectie

Dat laatste is vooral van belang bij de vracht- en bagageafhandeling. Dat het daar niet goed gaat, blijkt ook uit de dwangsom die woensdag is opgelegd door de arbeidsinspectie. Die stelde vast dat er te weinig maatregelen zijn genomen om het werk voor deze groep werknemers te verlichten. FNV Luchtvaart wil dat de bezettings- en belastingsnormen in de cao worden vastgelegd. Van de Geer: ‘Houd bij hoeveel mensen tillen en hoe lang zij kunnen herstellen. En leg vast hoeveel mensen minimaal nodig zijn om een vliegtuig leeg te halen. Als er een piloot te weinig is, vertrekt een vlucht niet. Maar op de grond moeten ze het werk voor acht personen soms met drie mensen doen. Daardoor raakt het personeel overbelast.'

Vroegpensioen en contracten

Gevolg van die overbelasting, is dat personeel op een ongezonde manier richting het pensioen gaat. FNV Luchtvaart pleit er dan ook voor dat de vroegpensioenregeling voor personeel wordt verbeterd: drie jaar eerder stoppen met werken, met behoud van pensioenopbouw. Daarnaast dringt de FNV aan op vaste contracten voor het personeel. Van de Geer: ‘KLM leidt personeel op, om ze na vijf jaar weer op straat te zetten. Geef deze werknemers een vast contract. Dat zorgt voor continuïteit in het bedrijf en voorkomt onrust bij het personeel.’

Koopkrachtbehoud

In het verbeterde loonbod dat de KLM deed, bood het 9% loonsverhoging over twee jaar, aangevuld met een eventuele inflatiecorrectie van maximaal 2% per 1 januari 2025. FNV Luchtvaart eist een loonsverhoging van 14,3% ter compensatie van de inflatie over 2023 en voor 2024 automatische prijscompensatie.

Verloop ultimatum

Het ultimatum dat FNV Luchtvaart aan de KLM aanbiedt, verloopt donderdag 14 september. Heeft de directie voor die tijd niets laten weten, dan volgt er een staking."
"Investeer in beter bereikbaar, betrouwbaar en betaalbaar openbaar vervoer",2023-09-07,/nieuwsbericht/sectornieuws/vervoer/2023/09/investeer-in-beter-en-betaalbaar-ov,"Toon een visie over de ontwikkeling van het openbaar vervoer (ov) in Nederland. Waarbij er niet wordt gekeken naar het aantal verkochte vervoersbewijzen, maar naar de maatschappelijke en economische bijdrage. En er een goede en betrouwbare verbinding komt tussen de stad en het platteland. Dat is de oproep die FNV bestuurders Henri Janssen (FNV Spoor) en Marijn van der Gaag (FNV Streekvervoer) vandaag in een ingezonden brief aan de politiek doen.

Het ov is voor Nederland een cruciale publieke voorziening. Een betrouwbare en landelijk dekkende dienstregeling met snelle verbindingen in heel Nederland is van groot economisch en sociaal belang en zorgt ervoor dat mensen de auto meer laten staan. Wat weer immense voordelen voor het klimaat biedt. Maar de bestuurders maken zich zorgen over de slechte staat waarin het ov verkeert. De bereikbaarheid van het platteland en het aantal reizigers neemt af, terwijl de ritprijzen alleen maar stijgen. Dat is niet zoals overheid, politiek en burgers het ooit voor ogen hadden.

Politiek, grijp in

Janssen en Van der Gaag pleiten daarom om gezamenlijk de handschoen op te pakken en de achteruitgang van het ov te lijf gaan. Als eerste moet de politiek investeren in goede en 25% extra, betrouwbare en snellere verbindingen tussen stad en platteland. Als het ov een betrouwbaar en betaalbaar alternatief voor de auto wordt, laat men uiteindelijk de auto steeds meer staan. Een investering in het ov draag zo bij aan het klimaat, wonen, werken, de economie en sociale cohesie.

Oorzaak bekend

Tot slot geven de bestuurders aan dat de problemen in het openbaar vervoer en de oorzaken ervan, al veelvuldig door de FNV zijn aangekaart. De witboeken waar de problemen worden beschreven zijn bij de politici bekend. De politiek is ernstig debet aan deze problemen, en kan dus nu ook de weg naar een oplossing bieden. De vakbond wil hier graag bij helpen. Om samen naar kansen te zoeken met betrekking tot de belangrijkste opgaven van ons land voor de toekomst. Om te investeren in beter bereikbaar, betrouwbaar en betaalbaar openbaar vervoer!

Lees de volledige brief aan de politiek

Lees het witboek steun het spoor

Lees het witboek De toekomst van het Nederlandse spoor

Lees het witboek Streekvervoer, verlagen werkdruk"
Staking Bakkerij Van Vessem Haarlem,2023-09-06,/nieuwsbericht/sectornieuws/voedingsindustrie/2023/09/staking-bakkerij-van-vessem-haarlem,"Om een eerlijker loon af te dwingen, leggen bakkers bij Bakkerij Van Vessem in Haarlem donderdag- tot en met zaterdagmiddag het werk neer. Dit doen zij omdat de werkgeversvereniging van Ambachtelijke Bakkers (NBOV) consequent weigert een rechtvaardig loonbod te presenteren. Daarom probeert vakbond FNV nu afspraken te maken met individuele werkgevers.

Onder druk van stakingsdreiging is dit bij een aantal werkgevers al gelukt. Bij Bakkerij Van Vessem in Haarlem nog niet. Anna Galenkamp, bestuurder FNV Voedingsindustrie: ‘Een heel groot deel van de ambachtelijke werkgevers blijft hun bakkers consequent slecht belonen voor hun belangrijke werk. Het aanbod van 5,7% loonsverhoging van de werkgever is gewoon te mager. Ambachtelijke bakkers houden maand na maand minder geld over. Dat moet nu echt stoppen!'

Loonsverhoging gelijk aan inflatie

FNV Voedingsindustrie eist een loonsverhoging van 14,3% vanaf 1 juni 2023. Dit is evenveel als de inflatie over het afgelopen jaar. Voor het volgend jaar wil de bond een automatische prijscompensatie, zodat de lonen automatisch meebewegen met de inflatie. Met deze eisen sluiten de lonen van ambachtelijke bakkers ook beter aan bij die van bakkers bij industriële werkgevers.

Succes industriële bakkerijen

De ambachtelijke bakkers voelen zich in hun strijd voor een beter loon gesteund door de ontwikkelingen bij de industriële bakkerijen. Hier werd eerder dit jaar een cao afgesloten met een totale loonsverhoging van 16% in 19 maanden.

Galenkamp: ‘Ook de industriële werkgevers verkondigden dat een loonsverhoging van 10% in 2 jaar tijd het maximale was dat er geboden kon worden. Dat bleek dus achteraf toch wel heel erg mee te vallen. Het kan niet zo zijn dat de koopkracht van bakkers cao op cao wordt uitgehold.’

Bakkerijen

In de bakkersbranche werken in totaal 51.000 werknemers. Hiervan werken 43.900 werknemers in ambachtelijke bakkerijen. Bij bakkerij Van Vessem werken ruim 100 werknemers, verdeeld over de bakkerij en meerdere winkels."
Tevredenheid over inkomen neemt steeds verder af bij gemeentelijk personeel,2023-09-05,/nieuwsbericht/sectornieuws/fnv-overheid/2023/09/tevredenheid-over-inkomen-neemt-steeds-verder-af-b,"Uit een voorbereidend onderzoek ten behoeve van de op 22 september startende onderhandelingen voor de nieuwe cao gemeenten/ SGO (samenwerkende gemeentelijke organisaties) blijkt dat bij de medewerkers de tevredenheid over het inkomen steeds verder afneemt de laatste 3 jaar.

Meer ontevredenheid bij vooral lagere inkomens

In 2020 gaf nog 55% van de respondenten aan (heel) tevreden te zijn met het totale inkomen (maandsalaris, individueel keuzebudget en eventuele toelagen en vergoedingen). Vorig jaar (2022) was dat 42% en nu (2023) is dat gedaald naar 39%. Nog grotere ontevredenheid is er bij de lagere inkomens: 35% van de medewerkers in schaal 1 t/m 5 is (heel) ontevreden met het totale inkomen. Tevens blijkt het steeds lastiger te worden medewerkers aan te trekken en te behouden.

Loon op 1

Marieke Manschot, FNV Overheid cao onderhandelaar: ‘In deze financieel turbulente tijden staat loon als arbeidsvoorwaarde nog steeds op nummer 1 bij de medewerkers. Met name de lagere en middeninkomens hebben meer moeite om de inflatie bij te benen en gewoon de dagelijkse boodschappen te kunnen blijven betalen. Daarnaast wordt het door de stevige concurrentie op de arbeidsmarkt steeds moeilijker om de publieke voorzieningen op niveau te houden. Personeel aantrekken en behouden wordt dan ook de grote uitdaging de komende decennia voor de Vereniging Nederlandse Gemeenten (VNG).’

Ruim 21.000 respondenten

De vakbonden FNV, CNV en CMHF hadden afgesproken om ter voorbereiding op de onderhandelingen voor de nieuwe cao een vragenlijst uit te zetten onder alle medewerkers, die werkzaam zijn bij gemeenten of gemeentelijke organisaties. Met als doel in beeld te krijgen welke huidige en toekomstige arbeidsvoorwaarden medewerkers belangrijk vinden in de cao. De vakbonden vinden het belangrijk dat alle medewerkers, vakbondsleden en niet-vakbondsleden, worden betrokken bij het cao-proces en de totstandkoming van cao-afspraken.

Marieke Manschot: ‘Door deze betrokkenheid hopen we het draagvlak van de afspraken in de cao te vergroten en de tevredenheid van medewerkers te waarborgen.’

Ruim 21.000 werknemers - 50% vakbondsleden en 50% niet-vakbondsleden- hebben tussen medio juni en medio juli de enquête ingevuld. In totaal werken er ruim 190.000 ambtenaren in de sector.

Krappe arbeidsmarkt

De arbeidsmarkt is krap en dat komt terug in het resultaat. Jongeren zijn veel mobieler op de arbeidsmarkt. 26% van de jongeren onder de 35 jaar verwacht binnen vijf jaar van baan te wisselen en geeft aan meer behoefte te hebben aan extra verlof vanwege de invulling van de werk – privé balans. Voor alle respondenten geldt dat goede arbeidsvoorwaarden een belangrijke voorwaarde vormen om te besluiten bij de gemeentelijke werkgever te blijven werken.

(on)Veilig werken

Het grootste deel van de werknemers voelt zich veilig op het werk. Maar een substantieel deel voelt zich onveilig. Een deel heeft soms dan wel regelmatig te maken met agressief gedrag en intimidatie door burgers. Een kwart van de respondenten heeft te maken met onveiligheid door politieke besluiten. Vooral managementleden en medewerkers werkzaam in staf- en /beleidsfuncties geven dit aan. Medewerkers die dit betreft geven aan dat de oplossing met name moet worden gezocht in ruimte voor loyale tegenspraak.

Grootscheepse stakingen voorafgaand aan huidige cao

Op 22 september starten de onderhandelingen voor de cao gemeenten/ SGO 2024.

De huidige 1-jarige cao, die op 31 december 2023 afloopt, kwam pas eind februari dit jaar tot stand na een aantal grootscheepse stakingen, waarin met name in de grote steden het stadsvuil zich steeds meer ophoopte, als gevolg van tal van stakingen bij de reinigingsdiensten."
Maandag Alternatieve Opening Academisch Jaar,2023-08-31,/nieuwsbericht/sectornieuws/fnv-overheid/2023/08/maandag-alternatieve-opening-academisch-jaar,"Op 4 september organiseren FNV Onderwijs & Onderzoek en de AOb, samen met De Jonge Akademie en APNet, de Alternatieve Opening van het Academisch Jaar 2023. Centraal dit jaar staat het thema van ‘de horizontale universiteit: Hoe kan de academische gemeenschap het best georganiseerd en aangestuurd worden?’

Grote uitdagingen

FNV Onderwijs & Onderzoek bestuurder Sander Wesdorp: ‘De Nederlandse universiteiten en hun werknemers staan de komende tijd voor grote uitdagingen. De roep om waarborging van de academische vrijheid klinkt steeds sterker. Evenals het werken in een sociaal veilige omgeving, het terugdringen van de nog altijd veel te hoge werkdruk en het afdwingen van meer vaste contracten. Wij vinden dat de huidige bestuurlijke en vaak sterk hiërarchische aansturing niet meer passend is en dat het hoog tijd wordt te gaan koersen op meer horizontaal aangestuurde universiteiten. Zo wordt de universiteit weer echt van medewerkers en studenten.’

Locatie: Campusplein VU Amsterdam; De Boelelaan 1105 Tijdstip: Maandag 4 september, van 11.00 tot 12.00 uur

Programma-thema’s

Sprekers van Casual Academy, De Jonge Akademie, APNet, FNV en AOb laten hun licht schijnen over de volgende thema’s:

Hoe organiseren we onze universiteiten zodanig dat de academische vrijheid en de sociale veiligheid worden gewaarborgd? Zeker nu we zien dat topwetenschappers vertrekken.

Hoe dwingen we met elkaar meer vaste contracten af?

Hoe zorgen we ervoor dat de veel te hoge werkdruk wordt verminderd?

Hoe creëren we een plattere organisatie met meer zelfsturing en echte zeggenschap?

Is het nodig dat iedereen professor wordt of niet?

Hoe krijgt het ondersteunend personeel meer (ontwikkel) kansen?"
Utrecht moet stoppen met aanbesteden sociaal werk,2023-08-28,/nieuwsbericht/sectornieuws/zorg-welzijn/2023/08/utrecht-moet-stoppen-met-aanbesteden-sociaal-werk,"Utrechtse welzijnswerkers willen dat de gemeente stopt met het aanbesteden van sociaal werk. Om de zoveel jaar zorgt dit circus, waarbij allerlei partijen kunnen meedingen naar het uitvoeren van sociaal werk, opnieuw voor veel onrust. Utrechtse welzijnswerkers bieden daarom op 31 augustus de gemeente een manifest aan en een petitie met 600 handtekeningen.

Geen plek voor competitie

Laurie de Haan, welzijnswerker en actief lid van de FNV: ‘'Als marktwerking in de zorg belangrijker is dan het welzijn van mensen, dan gaat er iets goed mis. Competitie tussen aanbieders hoort niet thuis in het sociaal domein.’

Manifest Sterk Sociaal Werk

Voorwaarden bij de aanbesteding staan in het manifest ‘Sterk Sociaal Werk’. Daarin staan ook 11 principes voor goed en professioneel welzijnswerk beschreven. Zoals het werken aan een lange termijnrelatie tussen welzijnswerker, gemeente, inwoners en cliënten. De Haan: ‘Een lange relatie werkt als een medicijn voor vertrouwen. Biedt inwoners en cliënten een vast contactpersoon, een bekend gezicht. De lokale gemeenschap is niet gebaat bij telkens een nieuw gezicht. Het gaat over lokale gemeenschappen en over individuen. Over veel verschillende en soms complexe vraagstukken.’

Kies voor rust

De welzijnswerkers vinden dat de gemeente ook voor rust, continuïteit en zekerheid voor de Utrechtse welzijnswerkers moet kiezen. De Haan: ‘We gaan ons werk echt niet beter doen met onzekerheid over de inhoud van ons werk en arbeidsvoorwaarden. Want het is maar afwachten hoe de nieuwe partij te werk gaat.’

De tijd dringt

In 2024 lopen de eerste contracten van welzijnsaanbieders af. Het gaat dan onder meer om Buurtteams Sociaal Makelen en Sport, bewegen en Verenigingsondersteuning. In de jaren daarna zijn daklozenzorg en jongerenwerk aan de beurt. De Haan: ‘We roepen de politiek op dit onnodige aanbestedingencircus te stoppen. Luister naar de welzijnswerkers en ga samenwerken.’"
Acties op komst bij KLM-grondpersoneel,2023-08-24,/nieuwsbericht/sectornieuws/vervoer/2023/08/acties-op-komst-bij-klm-grondpersoneel,"De kans is groot dat er in september acties worden gevoerd bij KLM. Het KLM-grondpersoneel gaf vandaag een duidelijk signaal aan hun werkgever. Tijdens drie drukbezochte vergaderingen stemde 100% van de leden voor acties. David van de Geer, bestuurder FNV Luchtvaart: ‘Onze leden zijn diep teleurgesteld. Na een half jaar onderhandelen zijn de verschillen tussen ons en de werkgever nog steeds enorm.

Van de Geer is niet verbaasd over de massale actiebereidheid: ‘De onderhandelingen zitten muurvast. We hebben de afgelopen maanden 11 keer aan de onderhandelingstafel gezeten met de vliegtuigmaatschappij. Zonder resultaat. Het geduld is een keer op.’ Het grondpersoneel van KLM zit inmiddels al een half jaar zonder cao.

Enorme inflatie

De vakbond eist onder meer een loonsverhoging van 14,3% als compensatie voor de enorme inflatie. Verder wil FNV Luchtvaart dat per 1 januari 2024 een automatische prijscompensatie wordt ingevoerd. Het loon van het grondpersoneel stijgt dan automatisch mee met de stijgende prijzen De luchtvaartmaatschappij wil niet verder gaan dan 4% in 2023 en 3,5% in 2024.

Onderbezetting

De vakbond wil ook structurele oplossingen voor de voortdurende onderbezetting en de daaruit voortvloeiende werkdruk. Van de Geer: 'KLM kampt met grote operationele problemen. Er wordt roofbouw gepleegd op de grondmedewerkers. Het is onbegrijpelijk dat KLM niet bereid is werk te maken van structurele oplossingen.'

Vaste contracten

De KLM werft bij het grondpersoneel bijvoorbeeld met 5-jaarscontracten. De FNV wil dat deze worden omgezet naar contracten voor onbepaalde tijd. Van de Geer: ‘KLM wil dit personeel na vijf jaar loyaal en hard werken aan de kant zetten, terwijl ze vrijwel overal tekorten hebben.’

Vroegpensioen

Ook wil de FNV een betere regeling om vervroegd met pensioen te kunnen gaan. Van de Geer: ‘Veel KLM’ers met zware beroepen halen op hun tandvlees de eindstreep. Deze mensen zouden met een goed bedrag vervroegd met pensioen moeten kunnen. KLM gaat niet verder dan de minimale ruimte die de wet hen biedt. Voor de meeste KLM’ers is dit onvoldoende.’

Winsten

KLM heeft de afgelopen periodes flinke winsten geboekt. Gerben de Jong, KLM-grondwerker en actief FNV-lid: 'Dan heb ik het echt over honderden miljoenen euro’s. En ondertussen heeft de vliegtuigmaatschappij de zaken operationeel niet op orde, waardoor ze omzet laten liggen. Dan zou je toch denken dat KLM in ons wil investeren.'"
Ex-werknemer mag niet dupe zijn van powerplay Teleperformance,2023-08-24,/nieuwsbericht/sectornieuws/ict/2023/08/ex-werknemer-mag-niet-dupe-zijn-van-powerplay-tele,"De FNV baalt ervan dat callcenterbedrijf Teleperformance volhardt in haar ontkenning dat inlogtijd gewoon werktijd is. In mei van dit jaar oordeelde het gerechtshof in Den Haag in hoger beroep dat een ex-werknemer recht had op uitbetaling van achterstallig loon voor het jarenlang moeten inloggen voorafgaand aan de officiële werktijd.

Elke dag eerder aanwezig

Volgens de vakbond steekt het callcenter haar kop in het zand. In andere sectoren wordt voorbereidingstijd wel gewoon betaald. Elly Heemskerk, bestuurder FNV Callcenters: ‘Deze werkgever vindt het blijkbaar heel normaal dat hun werknemers elke dag eerder aanwezig zijn om in te loggen.’

Powerplay werkgever

Heemskerk: 'Iedereen heeft na het verliezen van een hoger beroep zaak het recht om in cassatie te gaan, maar dit voelt als powerplay richting de ex-werknemer. Een cassatiezaak kost al snel tienduizenden euro’s. Dat kan deze ex-werknemer niet ophoesten.’

Regelen in de cao

Maar er staat meer op het spel. De FNV wil dat het callcenter alle FNV-leden alsnog met terugwerkende kracht elke gewerkte minuut uitbetaalt. Ook wil de vakbond in de komende cao vastleggen dat voorbereidingstijd wordt gezien als werktijd. Heemskerk: ‘Met zo’n 3.600 werknemers gaat dat ongetwijfeld een fikse duit kosten, dat snappen we, maar aan deze loondiefstal moet een einde komen.’"
Afrekenen met de grote salarisachterstand kraamverzorgenden om kraamzorg te behouden,2023-08-17,/nieuwsbericht/sectornieuws/zorg-welzijn/2023/08/afrekenen-met-de-grote-salarisachterstand-kraamver,"De salarissen in de kraamzorg zijn al jaren de laagste in de sector Zorg & Welzijn. De FNV wil dat daar nu definitief een einde aan komt. Het moet (weer) aantrekkelijk worden om in de kraamzorg te werken.

Feli Escarabajal, bestuurder FNV Zorg & Welzijn: ‘De sector staat onder hoogspanning. Er wordt al gesproken over afschalen van de kraamzorg vanwege de grote personeelstekorten. Dit soort doemscenario’s waarbij jonge gezinnen veel te weinig uren kraamzorg krijgen, moeten we als maatschappij niet willen.’

Looneis

De FNV gaat eind september de onderhandelingen in met een looneis van 14,3%, de centrale looneis van de vakbond, gebaseerd op het inflatiecijfer van oktober 2022. Escarabajal: ‘Dat klinkt fors, ook omdat de inflatie lager uit valt, maar de kraamverzorgenden hebben een flinke loonachterstand. In 2022 was er slechts een loonsverhoging van 3% en in 2021 kregen ze er niets bij.’

Loonachterstand

De loonachterstand in de kraamzorg is het gevolg van onder meer het uitblijven van cao onderhandelingen in 2021. In oktober worden de resultaten van een onderzoek naar de loonontwikkeling in de kraamzorg verwacht. Dit onderzoek, uitgevoerd door SIS Finance, komt voort uit een afspraak tussen Zorgverzekeraars Nederland en werkgevers. Het gaat onder meer om een vergelijk met de loonontwikkeling met concurrerende, vergelijkbare beroepen. Escarabajal: ‘Als blijkt dat de lonen nog verder achterlopen dan al gedacht dan komt dat tijdens het cao-overleg zeker ter sprake.’

Wachtdiensten

Naast het opkrikken van het loon moet er volgens de vakbond ook snel iets gedaan worden aan de spelregels rondom wachtdiensten. Escarabajal: ‘Onvoorspelbaarheid hoort bij het werk, je weet nooit wanneer een kindje geboren wordt. Maar met de huidige afspraken moeten kraamverzorgenden fulltime beschikbaar zijn tegen slechts een paar euro per uur.’ De FNV wil dat wachtdiensten beter beloond worden, maar ook vooral beter georganiseerd. Escarabajal: ‘We gaan de komende weken met onze leden in gesprek over hoe we dit het beste kunnen vormgeven.’

Verstoorde werk-privébalans

De FNV ontvangt van haar leden die werken in de kraamzorg ook veel signalen over een verstoorde werk-privé balans. Escarabajal: ‘Dit draagt ook bij aan een hoog ziekteverzuim, waardoor de werkdruk alleen nog maar hoger wordt.’ De vakbond wil voor de nieuwe cao dan ook betere afspraken maken over werktijden en inzet van kraamverzorgenden. Ook daarover gaat de FNV de komende weken met haar leden in de kraamzorg in gesprek."
FNV: Gemeente Goeree-Overflakkee overtreedt wet bij regels energietoeslag,2023-08-17,/nieuwsbericht/sectornieuws/uitkeringsgerechtigden/2023/08/fnv-gemeente-goeree-overflakkee-overtreedt-wet-bij,"De gemeente Goeree-Overflakkee heeft de regels voor toekenning van de energietoeslag strenger gemaakt dan wettelijk is toegestaan. Door de strenge regels zijn inwoners van de gemeente die het al lastig hebben de dupe: zij krijgen geen energietoeslag.

UPDATE: De gemeente Goeree-Overflakkee heeft de fout inmiddels van de website gehaald. De gemeente vraagt alleenstaande ouders die mogelijk onterecht vorig jaar geen aanvraag deden voor energietoeslag 2022 zich te melden.

Maureen van der Pligt, FNV-bestuurder Uitkeringsgerechtigden: ‘Als inwoner van een gemeente ga je ervan uit dat die gemeente er ook voor jou is als je het moeilijk hebt om de eindjes aan elkaar te knopen. De gemeente heeft namelijk een zorgplicht naar haar inwoners toe. Je zou dan ook denken dat een gemeente altijd probeert zoveel mogelijk minima in de gemeente te ondersteunen. Helaas is dit niet zo als je in de gemeente Goeree Overflakkee woont.’

Financieel risico

Om de stijging van de gestegen energiekosten te compenseren heeft het Rijk de zogenoemde energietoeslag in het leven geroepen. Ook hebben gemeentes een handleiding gekregen voor het toekennen van de toeslag. Gemeentes krijgen de kosten gecompenseerd vanuit het Rijk en lopen hierbij zelf geen financieel risico.

Buiten de boot

Om voor de aanvraag voor de energietoeslag in aanmerking te komen, moet de aanvrager minder dan 120% van het sociale minimum verdienen. De gemeente Goeree-Overflakkee rekent daarbij onterecht de verhoging van het kind gebonden budget voor alleenstaanden als inkomen mee. Hierdoor vallen sommige mensen net buiten de boot.

Van der Pligt daarover: ‘Dit leidt tot onaanvaardbare verschillen, niet alleen voor bijstandsgerechtigden maar ook voor alleenstaande werkende ouders met kinderen die een inkomen uit werk hebben en geen beroep doen op bijstand of bijzondere bijstand. De minister heeft duidelijk aangegeven dat deze berekening niet deugt en zelfs tegen de wet in gaat.’

Kamervragen

Minister Schouten zegt in haar beantwoording op Kamervragen hier het volgende over: ‘Het kind gebonden budget telt niet mee als inkomen voor het vaststellen van het recht op bijstand en dus ook niet voor het recht op een eenmalige energietoeslag.‘

De gemeente Goeree Overflakkee zegt op haar beurt dat ze geen gevallen kennen waarbij de energietoeslag niet wordt toegekend omdat het kind gebonden budget is meegeteld als inkomen.

Regels versoepelen

‘Logisch als je ervan uit gaat dat het meetelt dat je dan van de aanvraag afziet dus dat is veel te kort door de bocht’, zegt FNV-bestuurder Van der Pligt daarover. ‘Het is van groot belang dat alle inwoners van Nederland gelijkwaardig worden behandeld en dat zij toegang hebben tot de voorzieningen die zij nodig hebben. De PvdA heeft inmiddels schriftelijke vragen gesteld en opgeroepen om de regels te versoepelen. Als FNV roepen wij de gemeenteraad van Goeree Overflakkee dan ook op om dit te steunen en na het zomerreces werk ervan te maken en er alsnog voor te zorgen dat inwoners krijgen waar ze recht op hebben.’"
FNV: Minimumloon moet naar € 16 per uur in strijd tegen armoede,2023-08-17,/nieuwsbericht/algemeen-nieuws/2023/08/fnv-minimumloon-moet-naar-16-per-uur-in-strijd-teg,"Het minimumloon naar € 16 bruto per uur en de huur- en zorgtoeslag en het kindgebonden budget moeten verder omhoog. Deze structurele maatregelen zijn volgens de FNV nú nodig in de strijd tegen armoede in Nederland.

Tuur Elzinga, voorzitter van de FNV: ‘Het kabinet is dan wel demissionair, maar mag zich daar niet achter verschuilen. Kabinet en Kamer hebben de grondwettelijke taak om iedereen in dit land bestaanszekerheid te bieden. Zónder extra maatregelen leven vanaf volgend jaar één miljoen mensen in ons land in armoede. Dat kan niet en dat mag niet.’

CPB: armoede loopt rap op zonder ingrijpen

Het Centraal Planbureau (CPB) waarschuwt vandaag dat de armoede in ons land rap oploopt als het demissionaire kabinet niet ingrijpt. Terwijl bedrijven recordwinsten boeken, dreigen in 2024 maar liefst één miljoen mensen onder de armoedegrens te komen. Elzinga: ‘Mensen uit de sociale werkvoorziening kamperen met tentjes op het Plein in Den Haag omdat zij maar geen leefbaar loon krijgen van hun werkgevers, de gemeenten. Nu doen ze dit nog uit protest maar straks moeten ze misschien wel echt in tentjes slapen.’

Tijdelijke steun veel mensen loopt af

De koopkracht herstelt volgens het CPB weliswaar iets, maar onvoldoende om de pijn die de afgelopen jaren is ontstaan in heel veel portemonnees goed te maken. Uitgerekend de mensen met lagere inkomens en uitkeringsgerechtigden gaan er verder op achteruit. Verschillende tijdelijke maatregelen om hen door de inflatiecrisis heen te slepen lopen namelijk af.

Niet ingrijpen is kiezen voor armoede

De FNV vindt dat daarom nu aanvullende stappen gezet moeten worden om te zorgen voor meer koopkracht. ‘Geen maatregelen nemen is ook een politieke keuze: een keuze vóór armoede en een keuze om niet te voldoen aan je grondwettelijke taak’, zegt Elzinga.

Boodschappen en rekeningen betalen

Het verhogen van het minimumloon en daaraan gekoppeld de uitkeringen en de AOW zorgt ervoor dat mensen hun boodschappen en rekeningen kunnen blijven betalen. Een uurloon van € 16 bruto komt overeen met de Europese armoederisicogrens van 60% van het zogeheten mediane loon, kort gezegd: het middelste loon in een land.

In de verkiezingsprogramma's zetten

Elzinga: ‘Dan voorkom je armoede onder duizenden mensen. In een land als Ierland zijn ze hier ook al mee bezig. Verschillende partijen in de Tweede Kamer hebben al gestemd voor een motie om die norm als uitgangspunt te gebruiken voor het minimumloon en wij rekenen erop dat ze dat ook in hun verkiezingsprogramma zetten.’

€ 14 door inflatie niet meer genoeg

De FNV heeft zich lang hardgemaakt voor een minimumloon van € 14, wat eerder gelijk was aan de norm van 60% van het mediaan. Maar door de inflatie is dat inmiddels niet meer genoeg om bestaanszekerheid te garanderen voor heel veel mensen.

Einde ontkoppeling uitkeringen en AOW

De vakbond vindt het verder belangrijk dat er een einde komt aan de sluipende ontkoppeling van het minimumloon met uitkeringen en AOW. De jaarlijkse versobering van de bijstand en de geplande bezuiniging op de jonggehandicaptenkorting voor Wajongers moet stoppen. Ook dit zou veel armoede voorkomen.

Huur- en zorgtoeslag verder omhoog

Naast de verhoging van het minimumloon wil de FNV dat de huur- en zorgtoeslag en het kindgebonden budget verder worden verhoogd. In 2023 is dit eenmalig gebeurd. Ook moeten er paal en perk gesteld worden aan de doorgeslagen flexibilisering van de arbeidsmarkt. Een zeker inkomen uit zeker werk is en blijft immers de beste garantie tegen armoede.

Structurele maatregelen keihard nodig

Elzinga: ‘Het kabinet is demissionair maar de Tweede Kamer is dat niet. Die heeft Rutte en zijn mensen in een motie opdracht gegeven om te voorkomen dat armoede door de val van het kabinet toeneemt. De Eerste Kamer heeft een motie aangenomen om kinderarmoede in 2025 te halveren. Structurele maatregelen zijn daarvoor keihard nodig. En snel ook.’"
Duizenden werknemers callcenters maken loonsprong,2023-08-16,/nieuwsbericht/sectornieuws/ict/2023/08/duizenden-werknemers-callcenters-maken-loonsprong,"Niet alleen de werkgevers aangesloten bij de werkgeversorganisatie, maar álle callcenters in Nederland moeten vanaf vandaag de cao Callcenters toepassen. Voor duizenden werknemers betekent dit dat hun loon per direct tot 16% stijgt. Ook gaat de thuiswerkvergoeding omhoog. Bestuurder FNV Callcenters Elly Heemskerk: ‘Dit is echt geweldig nieuws voor enorm veel mensen. Zeker in deze dure periode komt zo’n loonsverhoging op het juiste moment.’

De algemeen verbindend verklaring (avv) van de cao stond vandaag in de Staatscourant. Doordat de cao algemeen verbindend is verklaard, geldt deze voor iedere callcentermedewerker.

Fikse stijging uurloon

Elke werknemer profiteert van een flinke loonsprong: ook de jeugdlonen worden namelijk met 16% verhoogd. Daarnaast wordt het loon van medewerkers die in 2022 meer dan het geldende minimumuurloon verdienden aangepast. Hun loon stijgt met minimaal 7% tot soms 18,1%. Dit percentage is afhankelijk van het salaris dat werd betaald op 1 januari 2022.

40.000 werknemers

Met het avv verklaren van de cao, geldt deze nu voor alle 40.000 werknemers in callcenters in Nederland. De cao loopt tot en met 31 december van dit jaar."
Werknemers sociale werkbedrijven vieren vakantie op parkeerplaats VNG,2023-08-15,/nieuwsbericht/sectornieuws/fnv-overheid/2023/08/werknemers-sociale-werkbedrijven-vieren-vakantie-o,"Op dinsdag 15 augustus verandert de parkeerplaats voor het VNG-gebouw in Den Haag in een heuse ‘pop-up camping’. Werknemers van sociale werkbedrijven zetten daar meerdere tenten op. Zij maken aan hun werkgever de Vereniging Nederlandse Gemeenten (VNG) duidelijk dat zij geen geld hebben om op vakantie te gaan. Al meer dan een jaar voeren werknemers uit deze sector actie voor een betere cao.

Voor deze werknemers is er namelijk geen enkele inflatiecorrectie of loonsverhoging, terwijl een brood iedere dag duurder wordt. Hun collega’s die rechtstreeks voor een gemeente werken hebben wel compensaties en een beter loon gekregen. ‘Dat is uiteraard helemaal terecht’, zegt Peter Wiechmann, FNV-bestuurder sociale ontwikkelbedrijven daarover. ‘Maar waarom dan ook geen beter loon voor mensen die via een sociaal ontwikkelbedrijf voor een gemeente werken? Juist deze groep heeft het moeilijk.’

Vakantie

De meeste mensen die via een sociaal ontwikkelbedrijf voor een gemeente werken hebben dan ook geen geld om op vakantie te gaan. ‘Die boodschap lijkt maar niet aan te komen bij de VNG’, vult Wiechmann aan. ‘Daarom hebben we besloten om dan maar op het terrein van de VNG zelf te gaan kamperen.’

Goed werkgeverschap

De werknemers willen graag 10,15% loonsverhoging. Verder willen ze graag dat hun reiskosten worden verhoogd van € 0,10 naar € 0,21. Tot op heden blijft de VNG naar Den Haag wijzen. De Rijksoverheid moet volgens de vereniging met geld over de brug komen. Maar demissionair-minister Schouten heeft al aangegeven dat er geen extra geld komt. Met de val van het kabinet lijkt een oplossing van die zijde onmogelijk. De FNV vindt dat de VNG goed werkgeverschap moet nastreven en zelf de portemonnee moet trekken.

Volwaardig

Met de pop-up camping willen de werknemers nog eens duidelijk maken aan de VNG dat er nu toch echt iets moet gebeuren. ‘Deze werknemers blijven met steun van de FNV actievoeren tot de VNG hen behandelt en beloont als volwaardige werknemers, zelfs middenin vakantietijd’, zegt Wiechmann. ‘Ze laten zich niet wegzetten als minderwaardig. Ze verdienen meer, ze zijn niet minder.’"
Cao Streekvervoer nu volledig afgerond,2023-08-10,/nieuwsbericht/sectornieuws/vervoer/2023/08/cao-streekvervoer-nu-volledig-afgerond,"De grote lijnen van de cao voor de werknemers in het streekvervoer lagen al sinds april vast. Maar vandaag hebben FNV Streekvervoer, CNV Vakmensen en de werkgevers de laatste werkdrukverlagende afspraken uitgewerkt. Vanaf de ingang van de winterdienstregeling 2023 krijgen werknemers twee keer vijf minuten extra pauze per dag. Ook wordt er extra aandacht besteed aan het roosteren, zodat werktijden beter aansluiten bij de behoeften van werknemers.

Bestuurder FNV Streekvervoer Marijn van der Gaag: ‘Met deze laatste afspraken zijn serieuze stappen gezet in het verlagen van de werkdruk. Sinds de privatisering van de sector in 2000 werden er alleen maar minuten van rijtijden en pauzes afgesnoept. Het is baanbrekend dat werknemers nu eindelijk éxtra pauzetijd krijgen.’

Langste actieperiode ooit

De periode voorafgaand aan het afsluiten van de cao was intensief. Met in totaal meer dan 22 stakingsdagen verdeeld over een klein jaar was er sprake van de langste ov-staking ooit. Met resultaat: werknemers kregen 15% meer loon, een eenmalige uitkering van € 1.000, een extra betaalde pauze en minder gebroken diensten. En vanaf vandaag worden deze afspraken dus aangevuld met extra pauzetijd.

Feiten cao

De cao loopt af in juni 2025 en geldt voor zo’n 13.000 werknemers in het ov. Meer dan 90% van de FNV-leden stemde in april in met het voorstel."
FNV: CEVA schoffeert personeel,2023-08-09,/nieuwsbericht/sectornieuws/vervoer/2023/08/fnv-ceva-schoffeert-personeel,"FNV Transport & Logistiek is verbijsterd door het besluit van CEVA Logistics om zonder de vakbond met de meeste leden bij het bedrijf toch een cao af te sluiten. De directie van de logistiek dienstverlener doet alleen nog zaken met de kleinere bond BVPP. Dat een kleine 70% van de FNV-leden een eindbod van CEVA heeft afgeschoten doet er voor het bedrijf niet toe.

Menno Janssen, bestuurder FNV Transport & Logistiek: ‘Het zegt veel over een werkgever als die doof is voor het feit dat zijn eigen personeel niet tevreden is.’

Overleg: acties of niet?

De komende tijd overlegt Janssen met de FNV-leden bij de logistiek dienstverlener. Op basis van deze gesprekken wordt besloten of er acties volgen om te strijden voor een betere cao of om aparte afspraken te maken die gelden voor FNV-leden bij CEVA.

Over de hele linie slechter

De leden van FNV Transport & Logistiek stemden om verschillende redenen tegen het eindbod. Veelgehoord echter is de magere loonsverhoging die CEVA biedt. Een werknemer bij het bedrijf: ‘Als mijn loon dit jaar 6% stijgt, maar boodschappen worden 10% duurder, dan houd ik toch minder over? Hoe kan een werkgever die zegt om zijn mensen te geven zoiets doorvoeren?’

Tweedeling op de werkvloer

Onderdeel van het eindbod was ook het veranderen van de onregelmatigheidstoeslag. Personeel dat vanaf 2024 in dienst komt en onder de nieuwe cao valt, krijgt aanzienlijk minder toeslag voor het werken op onregelmatige tijden dan mensen die voor 2024 al onder deze cao vielen. Leden vrezen dat dit voor een tweedeling op de werkvloer zorgt. Ook het afschalen van de reiskostenvergoeding was een pijnpunt."
FNV: 'UWV stop direct met verzamelen van gegevens voor opsporing van fraude',2023-08-03,/nieuwsbericht/sectornieuws/uitkeringsgerechtigden/2023/08/fnv-uwv-moet-direct-stoppen-met-verzamelen-van-geg,"FNV-vicevoorzitter Kitty Jong noemt het “zeer verontrustend” dat uitkeringsinstantie UWV al sinds 2020 - veel eerder dan tot nu toe werd aangenomen - wist dat het de privacy van uitkeringsgerechtigden ernstig schond. Ook werden ferme interne waarschuwingen bij herhaling genegeerd.

Vorige maand berichtte de NOS en Nieuwsuur dat het UWV op een illegale manier gegevens verzamelde om de locatie van mensen te achterhalen en zonder toestemming ‘cookies’ plaatste om fraude op te sporen. Daarmee overtrad het UWV op meerdere manieren de wet.

Nu stoppen met sleepnet

Kitty Jong: ‘Het is onbestaanbaar dat het UWV willens en wetens een systeem in stand hield waarvan het wist dat het de rechten van mensen schond. Wéér verzamelt de overheid illegaal gegevens van burgers nog vóórdat duidelijk is of ze iets hebben misdaan. Het UWV moet alle dataverzameling voor opsporing en handhaving direct stoppen. We overwegen een kort geding om dat voor elkaar te krijgen.'

Niet de eerste keer dat het mis gaat

Het is niet bepaald de eerste keer dat de overheid met het gebruik en verzamelen van digitale gegevens de fout in gaat. Dat gebeurde ook bij SyRI een systeem dat fraude moest opsporen. De rechter verbood SyRI in een zaak tegen de Staat die de FNV samen met haar partners in de zogenaamde SyRI-coalitie, aanspande. De FNV bereidt op dit moment een nieuwe rechtszaak voor tegen de Staat over een ander landelijk opsporingssysteem tegen fraude: het LSI. Mogelijk zijn de illegaal verkregen gegevens van het UWV ook voor dat systeem gebruikt.

Krediet verspeeld

In de berichtgeving van de NOS gaf de Landelijke Cliëntenraad vandaag aan begrip te hebben voor het UWV. De organisatie zou het moeilijk hebben om alles technisch bij te benen. Voor de FNV is na alle genegeerde interne waarschuwingen bitter weinig ruimte voor begrip. Jong: ‘De toeslagenaffaire in 2017 en het SyRI proces in 2020 hebben allang laten zien dat het serieus mis kan gaan. Daar had het UWV direct op moeten reageren. De overheid moet écht stoppen burgers op voorhand als vijand te zien en handelen op basis van vertrouwen.’"
Giflozer direct stilleggen en strafrechtelijk vervolgen,2023-07-27,/nieuwsbericht/algemeen-nieuws/2023/07/giflozer-direct-stilleggen-en-strafrechtelijk-verv,"De FNV wil dat de Arbeidsinspectie direct ingrijpt bij het Venlose schoonmaakbedrijf Claessen Tankcleaning. Uit onderzoek van NRC blijkt dat het bedrijf illegaal en op grote schaal kankerverwekkende stoffen op het oppervlaktewater heeft geloosd.

De FNV heeft met verbijstering kennisgenomen van de wijze waarop Claessen de gezondheid van haar medewerkers, omwonenden en de leefomgeving in gevaar heeft gebracht. Voor de FNV telt extra zwaar dat bij het bedrijf ook nog eens veel mensen werken die zich in een kwetsbare arbeidspositie bevinden.

Keihard aanpakken

De vrome praatjes van werkgevers - waarin gezegd wordt dat het in Nederland allemaal wel meevalt met blootstelling aan gevaarlijke stoffen - blijken niets waard. Bedrijven zoals Claessen moeten keihard worden aangepakt, ze overtreden willens en wetens de wet. Na Chroom-6, asbest, PFAS en de afschuwelijke toestanden op Schiphol eist de FNV nu direct ingrijpen van de Arbeidsinspectie: stillegging van het bedrijf, een diepgaand onderzoek en het starten van een strafrechtelijke procedure. Dat is niet alleen de normaalste zaak van de wereld maar heeft ook veel te lang op zich laten wachten.

Voldoende aanknopingspunten om strafrechtelijk in te grijpen

De Arbeidsomstandighedenwet; de wet die over de veiligheid en gezondheid van werknemers gaat, biedt in de ogen van de FNV voldoende aanknopingspunten om tot strafrechtelijke vervolging over te gaan. Volgens het artikel in NRC worden arbo- en milieuregels al sinds 2009 geschonden. Medewerkers moeten in giftige dampen werken, ambulances hebben meermaals moeten uitrukken vanwege bedrijfsongevallen, in vijf jaar tijd raakten zo’n tien medewerkers ernstig gewond en ongevallen worden niet gemeld aan de Arbeidsinspectie, terwijl dit wettelijk verplicht is. Het is daarmee nauwelijks nog de vraag of Claessen Tankcleaning willens en wetens de levens en de gezondheid van werknemers op het spel zet. De FNV gaat bekijken of dit bedrijf aansprakelijk kan worden gesteld voor de door werknemers geleden gezondheidsschade. Werknemers van Claessen die zich benadeeld voelen, of die elders in vergelijkbare omstandigheden werken, kunnen zich melden bij Bureau Beroepsziekten van de FNV."
FNV leden stemmen in ruime meerderheid in met nieuwe cao Universiteiten,2023-07-26,/nieuwsbericht/sectornieuws/fnv-overheid/2023/07/fnv-leden-stemmen-in-ruime-meerderheid-in-met-nieu,"Leden van FNV Onderwijs & Onderzoek hebben de afgelopen periode kunnen stemmen op het eind juni bereikte onderhandelingsresultaat voor de nieuwe cao Nederlandse Universiteiten. De uitslag is overduidelijk positief. Een grote meerderheid van 87% zegt ‘ja’ tegen het resultaat. Ook bij de andere bonden was de uitslag positief, daarmee is de nieuwe cao nu een feit.

Veel positieve geluiden

FNV Onderwijs & Onderzoek cao onderhandelaar Jan Boersma: 'We horen veel positieve geluiden van onze leden over de loonsverhoging van 9% per 1 augustus 2023 en de hogere eenmalige uitkering voor de lagere loonschalen. Ook wordt er positief gereageerd op het verder terugdringen van tijdelijke contracten voor docenten en het onmogelijk maken van functiecontracten voor promovendi. Verder zijn veel leden tevreden over de invoering van transitieverlof en de mogelijkheid om gebruik te maken van de Regeling Vervroegd Uittreden.'

Aan de slag

Jan Boersma: 'Er waren veel onderhandelingsrondes voor nodig om tot deze nieuwe cao te komen, maar nu ligt er toch een goede cao op tafel. Met een stevige loonsverhoging, die vooral ook voor werknemers in de lagere schalen hard nodig is om de almaar oplopende kosten van levensonderhoud te helpen dekken. We gaan nu aan de slag met het in de praktijk terugdringen van flexcontracten.’

Belangrijkste cao-resultaten

De looptijd van de cao is 15 maanden, van 1 april 2023 tot en met 30 juni 2024.

Een structurele loonsverhoging per 1/8/23 van 9%.

Een eenmalige uitkering van 1.200€ voor de schalen met het minimum uurloon van 14€; 1000€ voor de schalen t/m9 en 800€ voor de schalen 10 en hoger.

Sectorale afspraak voor flexibele schil tijdelijke contracten van het Wetenschappelijk Personeel naar 13,5% in max. 3 jaar met inspanningsverplichting voor de afzonderlijke universiteiten, resulterend in omzetting van zeker 300 tijdelijke naar vaste contracten. Hetzij als docent, hetzij als Universitair Docent, met daarbij aanscherping van de voorrangspositie van tijdelijk docenten.

Voor de technisch ontwerper in opleiding geldt nu ook het minimum uurloon van14€ en ook hier vervolgens de loonsverhoging van 9% +de eenmalige uitkering.

Uitbetaling eindejaars uitkering: van december naar november.

Diversiteit & inclusie:

Goede Vrijdag mag door werknemers met andere levensovertuiging/ religie jaarlijks ingeruild worden voor een andere feestdag; vooruitlopend op wetgeving introductie van gedeeltelijk doorbetaald transitieverlof

Duurzame inzetbaarheid:

Verbetering van financiële arbeidsvoorwaarden voor de schalen t/m 7 van het vitaliteitspact naar 60-80-100 en 80-90-100.

Maatwerk Regeling Vervroegd Uittreden.

Afbouwregeling nachtdiensten voor 57-plussers.

Loondoorbetaling bij ziekte: volledige loondoorbetaling in eerste ziektejaar.

14 Nederlandse universiteiten

Onder de cao zijn ruim 63.000 werknemers werkzaam; op 14 Nederlandse universiteiten. De vorige cao liep eind maart af."
FNV-leden gehandicaptenzorg akkoord met 10% meer salaris,2023-07-24,/nieuwsbericht/sectornieuws/zorg-welzijn/2023/07/fnv-leden-gehandicaptenzorg-akkoord-met-10-meer-sa,"De cao voor de ruim 200.000 werknemers in de gehandicaptenzorg is een feit. Een grote meerderheid (83%) van de stemmende FNV-leden is akkoord gegaan met een loonsverhoging van in totaal 10% in 16 maanden (1 september 2023 tot en met 31 december 2024).

Saida Youssef, bestuurder FNV Zorg & Welzijn: ‘Wij zijn hier blij mee. Dit betekent voor de mensen in de gehandicaptenzorg eindelijk een beetje verzachting voor de hoge inflatie.’

Salaris in stappen omhoog

De werknemers krijgen er in september eerst 3% bij, daarna in december nog eens 3%. Volgend jaar komt daar in juni 2% bovenop en opnieuw 2% in december. Ook wordt vanaf januari de onregelmatigheidstoeslag berekend over het gehele loon van de werknemers. Eerder zat hier een maximum aan.

De waardering die ze verdienen

Youssef: ‘Deze mensen doen ontzettend belangrijk werk, zij begeleiden de meest kwetsbare mensen in onze samenleving. Ondertussen lopen hun salarissen al jaren achter. Het is mooi dat ze nu de waardering krijgen die ze verdienen.’

Hard gestreden voor deze cao

De werknemers in de gehandicaptenzorg hebben hard gestreden voor de cao. Na het vastlopen van de onderhandelingen kwamen zij eind mei massaal in actie tijdens een landelijke manifestatie in Utrecht. Een petitie voor betere lonen, minder werkdruk en meer waardering werd ondertekend door 27.000 mensen. Onder druk van meer acties nodigden de werkgevers de FNV opnieuw uit aan tafel en eind juni lag er eindelijk een resultaat."
Acties bij Nexperia voor een goede cao,2023-07-24,/nieuwsbericht/sectornieuws/metaal/2023/07/acties-bij-nexperia-voor-een-goede-cao,"FNV Metaal kondigt acties aan voor een nieuwe cao bij Nexperia, fabrikant van halfgeleiders uit Nijmegen. Een eerder gesteld cao-ultimatum verliep onlangs.

Aandeelhouders zeer tevreden; werknemers totaal niet

Hans Wijers, FNV Metaal bestuurder: ‘Het eindbod van Nexperia blijft ver achter bij onze looneis van 14,3%. Het is ook ver onder de maat als je het afzet tegen wat vergelijkbare organisaties als Ampleon en NXP betalen. De bedrijfsresultaten zijn bovendien prima en de aandeelhouders zijn zeer tevreden; net als het management nadat ze hun bonussen hebben opgestreken. Nexperia neemt zijn medewerkers totaal niet serieus en lapt de kille gevolgen van het koopkrachtverlies van zijn werknemers zo echt aan zijn laars. Daarom zijn acties en werkonderbrekingen voor een goede cao de komende weken nu onvermijdelijk geworden.’

Werkonderbrekingen

Dinsdag 25 juli, 13.30-14.30 uur: Via Teams: actievoeren voor beginners. Wat houdt actievoeren in, wat zijn je rechten en plichten in Nederland?

Donderdag 10 augustus, 11.00-12.00 uur: Protest-Walk in the park

Donderdag 17 augustus, 11.00-13.00 uur: Protest-Walk in the park

Eenjarige cao

Bij Nexperia werken 15.000 medewerkers wereldwijd. In Nederland werken er 350 medewerkers. De vorige cao liep tot 31 december 2022. De beoogde nieuwe cao kent een looptijd van 1 januari 2023 tot 1 januari 2024."
FNV wil dat de energietoeslag ruimhartiger wordt toegekend,2023-07-19,/nieuwsbericht/algemeen-nieuws/2023/07/fnv-wil-dat-de-energietoeslag-ruimhartiger-wordt-t,"De uitbetaling van de energietoeslag 2023 mag door de val van het Kabinet niet in gevaar worden gebracht, zegt FNV. Ook pleit de vakbond voor een ruimhartiger beleid.

De FNV heeft daarover een brief gestuurd aan de minister van armoede en aan de vaste Kamercommissie Sociale Zaken en Werkgelegenheid.

In het kort pleit de FNV voor:

De uitbetaling van de energietoeslag 2023 mag door de val van het Kabinet Rutte IV niet in gevaar gebracht worden.

Een meer ruimhartige uitvoering van de energietoeslag door de inkomensgrens te verhogen naar 150% van het sociaal minimum en willekeur in de uitvoering van de energietoeslag tussen gemeenten tegen te gaan. Ook zouden jongeren onder de 21 met een laag inkomen die niet financieel ondersteund kunnen worden door hun ouders recht moeten hebben op de energietoeslag.

De nieuwe regeling voor studenten maakt volgens de FNV en FNV Young & United nog steeds onrechtvaardig onderscheid tussen studenten en niet-studenten. Studenten met een laag inkomen zouden net als andere burgers met een laag inkomen recht moeten hebben op een volledige energietoeslag

Aanvullende maatregelen zijn nodig om te voorkomen dat in 2024 1 miljoen mensen in armoede leven."
Rotterdam terecht op vingers getikt,2023-07-19,/nieuwsbericht/sectornieuws/uitkeringsgerechtigden/2023/07/rotterdam-terecht-op-vingers-getikt,"De gemeente Rotterdam is op de vingers getikt door de Autoriteit Persoonsgegevens (AP). De kwestie draait om het feit dat duizenden Rotterdammers die een uitkering krijgen jarenlang zijn gescreend door een discriminerend algoritme van de gemeente. Dat blijkt uit een onderzoek van de Rekenkamer Rotterdam. Rotterdam wilde met wat aanpassingen gewoon doorgaan met deze manier van fraude opsporen, maar nu grijpt de Autoriteit Persoonsgegevens in.

Met het gebruik van het algoritme is namelijk mogelijk de privacywet (AVG) overschreden. Vakbond FNV is blij met inmenging van de Autoriteit Persoonsgegevens. ‘Hopelijk komt er nu definitief een einde aan het gebruik van dit soort onethische profilering’, zegt Maureen van der Pligt, FNV bestuurder Uitkeringsgerechtigden.

De FNV verzet zich al langere tijd tegen het gebruik van dit soort algoritmes waarbij de burger totaal geen idee heeft waarom er ineens een vinkje achter zijn of haar naam staat als mogelijke verdachte van fraude. De vakbond heeft samen met Platform Burgerrechten in 2021 al een dringende brief geschreven aan de gemeente Rotterdam om hun zorgen te uiten. In die brief werd de gemeente opgeroepen om per direct te stoppen met de bestaande opsporingsmethode voor bijstandsfraude.

Discriminatie

De FNV vindt de algoritmen discriminerend omdat er bij het opsporen van fraude een hogere risico-score werd toegekend aan jonge alleenstaande moeders en mensen die het Nederlands niet goed machtig zijn. ‘Ondanks het feit dat de rechter heeft bepaald dat het gebruik van een dergelijk systeem in strijd is met de privacywet (AVG) is de gemeente Rotterdam de algoritmes blijven gebruiken’, legt FNV-bestuurder Van der Pligt uit. ‘Zolang er op deze manier mensen mogelijk onterecht in een fout rijtje komen te staan moet je er acuut mee stoppen en niet met wat aanpassingen denken gewoon door te kunnen gaan. Het moet afgelopen zijn met het voortdurende wantrouwen richting uitkeringsgerechtigden. Is er nu nog steeds geen lering getrokken uit de toeslagenaffaire?’

Rechtszaak

De FNV wil namens getroffen bijstandsgerechtigden naar de rechter stappen. ‘Wij willen onderzoeken of we een juridische claim kunnen indienen. De brief van de Autoriteit Persoonsgegevens zal ons daar zeker bij helpen’, aldus Van der Pligt. In de brief wordt de gemeente om opheldering gevraagd waarom ze door is gegaan met de inzet van algoritmes. Ook dient de gemeente de financiële en immateriële schade vast te stellen die burgers kunnen hebben geleden. Daar heeft de Rotterdam twee maanden de tijd voor gekregen."
Nieuwe omroep-cao behalve oneerlijk ook ongeldig,2023-07-18,/nieuwsbericht/sectornieuws/media-cultuur/2023/07/nieuwe-omroep-cao-behalve-oneerlijk-ook-ongeldig,"De omroepwerkgevers zijn van plan om met journalistenvakbond NVJ, maar zonder de FNV en het CNV, een nieuwe cao af te sluiten. Volgens Andrée Ruiters, bestuurder FNV Media & Cultuur, kan dat helemaal niet, omdat afspraken die in de periode van een lopende cao vallen enkel met álle partijen gemaakt kunnen worden. ‘En met de oneerlijke deal die de werkgevers met de NVJ willen sluiten, kunnen wij absoluut niet instemmen.’

Het is een uitzonderlijke situatie waarin de cao-onderhandelingen voor omroepmedewerkers zich bevinden. De gesprekken tussen werkgevers en vakbonden werden enkele maanden geleden gestart met als doel om over 2023 aanvullende loonafspraken te maken. Dat is nodig omdat de 2% loonsverhoging over dit jaar bij lange na niet de koopkrachtdaling van omroeppersoneel repareert die door de forse inflatie is ontstaan.

Een nieuwe cao afsluiten

Andrée Ruiters: ‘Maar al pratende was het idee om dan meteen ook maar voor 2024 afspraken te maken en dus een nieuwe cao af te sluiten. Op zich een goed idee, maar de werkgevers willen nu alleen een loonsverhoging in procenten geven. Wij eisen dat iedereen er een vast bedrag op vooruit gaat.'

Hardste geraakt door inflatie

Dat is heel belangrijk, zegt Ruiters. 'Want de inflatie heeft juist de mensen die het minst verdienen het hardst geraakt. Dan is het niet uit te leggen als je juist die groep de minste euro’s erbij geeft. Alsof voor hen de boodschappen in de supermarkt goedkoper zijn dan voor mensen die meer verdienen. Onacceptabel dus.’

Centen in plaats van procenten

De werkgevers hebben tot op heden geen oren naar een loonsverhoging in centen in plaats van procenten. En het kost de werkgevers bovendien geen dubbeltje extra. Zij hebben de FNV laten weten ondanks diens bezwaren tóch een nieuwe cao te zullen afsluiten, maar dan alleen met de NVJ. De journalistenvakbond wil namelijk wel instemmen met het voorstel van de omroepwerkgevers: 5% extra loon vanaf 1 januari 2023 (dus bovenop de 2% die in de lopende cao al was afgesproken) en 3,5% over 2024.

€ 800 extra als je bovenin de boom zit

Ruiters: ‘Dat betekent dat iemand die ongeveer 2500 euro per maand verdient er 215 euro (2023: 125 euro en 2024: 90 euro) bij krijgt. Wie boven in de boom zit en 9000 euro verdient, krijgt 800 euro (2023: 450 euro en 2024: 333 euro) extra.'

Verschil tussen wel of geen sportles

'Dat is volstrekt oneerlijk gezien de financiële situatie van heel veel medewerkers. Dit maakt voor heel veel omroepmedewerkers het verschil tussen wel of niet de sportles van je kind kunnen betalen. Wij willen daarom voor iedereen een nominaal bedrag erbij. Bij een loonsverhoging van 10% zou dat alleen al voor 2023 400 euro erbij zijn.’

Een grote denkfout

Dat de werkgevers nu denken een nieuwe cao zonder FNV en CNV te kunnen afsluiten, is volgens Ruiters een grote denkfout. ‘Want er is dus al een cao afgesloten over 2023. Als je daar aanvullende afspraken over wilt maken, moeten alle partijen die de cao ondertekenden ermee instemmen, wij dus ook.’

Terug naar de onderhandelingstafel

‘Het mag duidelijk zijn dat dit niet het geval is en dus kunnen de omroepen niet zonder ons inbreken op de al gemaakte afspraken. Dat betekent: terug naar de onderhandelingstafel. En met een beetje goede wil zijn de problemen dan ook zo opgelost.’"
Regionale omroepmedewerkers ontvangen substantiële nabetalingen,2023-07-14,/nieuwsbericht/sectornieuws/flex/2023/07/regionale-omroepmedewerkers-ontvangen-substantiele,"Een groep van achttien vakbondsleden ontvangt een substantiële nabetaling op grond van de cao over de jarenlange periode dat ze via bemiddelaar Tentoo bij diverse regionale omroepen werkten.

De meeste regionale omroepen maakten jarenlang via Tentoo gebruik van arbeidsconstructies op basis van het zogenoemde rariteitenbesluit. Hierdoor werkte vast personeel zij aan zij met Tentoo’ers. Ze deden hetzelfde werk maar met andere arbeidsvoorwaarden. Op verzoek van de FNV onderzocht de Arbeidsinspectie de constructie en die oordeelde vorig jaar dat Tentoo werknemers ter beschikking stelde.

Goede afspraken

De regionale omroepen zijn al in 2021 onder druk van de FNV gestopt met het inhuren van personeel via Tentoo. Er werden sindsdien een kleine honderd nabetalingen gedaan aan omroepmedewerkers die via de bemiddelaar werkten. Daar zijn er nu dus achttien bijgekomen. Anja Dijkman, bestuurder FNV Flex: ‘Uiteindelijk hebben we in constructief overleg met Tentoo en de omroepen goede afspraken kunnen maken zodat een gang naar de rechter niet meer nodig was’.

Campagne ‘Achter de schermen vandaan’

In 2018 is FNV gestart met de campagne ‘Achter de schermen vandaan’. Deze campagne leidde ertoe dat vanaf het voorjaar van 2021 omroepmedewerkers alleen nog werkzaam zijn op basis van een arbeidsovereenkomst of als zzp’er. Voor zzp’ers zijn er bovendien minimale tariefafspraken vastgelegd in een Fair Practice Code. Deze campagne maakt inmiddels onderdeel uit van de FNV campagne ‘Vast & Zeker’ met als doel het aanpakken van schijnzzp- en doorgeslagen flex."
"Geld uit Den Haag nodig, bovenop loonafspraken cao VVT",2023-07-13,/nieuwsbericht/sectornieuws/zorg-welzijn/2023/07/geld-uit-den-haag-nodig-bovenop-loonafspraken-cao,"De FNV is blij met de goedkeuring van de leden voor de nieuwe cao voor de Verplegings- en Verzorgingshuizen en Thuiszorg (VVT), maar vindt ook dat het hiermee niet klaar is. Bert de Haas, bestuurder FNV Zorg & Welzijn: ‘We willen afrekenen met de salarisachterstand ten opzichte van het bedrijfsleven. 20 jaar lang lopen de zorgmedewerkers al 6 tot 9% achter in beloning. Dat moeten we als samenleving niet langer accepteren.’

In de nieuwe cao stijgen de lonen tussen de 10 en 14%. Daarmee wordt de inflatie grotendeels gecompenseerd, maar de achterstand niet. De Haas: ‘Om de lonen in de VVT gelijk te trekken met de lonen in het bedrijfsleven is ongeveer € 1 miljard nodig. Dat geld moet uit Den Haag komen.’

8-punten plan

Er is door de vakbonden sinds december met de werkgevers onderhandeld over deze nieuwe cao. De Haas: ’Er zat niet meer in. Maar ook de werkgevers zijn het met de vakbonden eens dat de werknemers meer verdienen. In november overhandigden vakbonden en werkgevers samen het manifest “De medewerker op 1” aan de Tweede Kamer. Een 8-punten plan dat het werken in de VVT weer aantrekkelijker moet maken.

Voorrang vaste werknemers

Naast de loonsverhoging is er in de nieuwe cao afgesproken dat werknemers in vaste dienst eerste keus krijgen bij het maken van de roosters. De Haas: ‘Hierdoor krijgen werknemers meer zeggenschap en grip op hun werk-privé balans, waardoor we, in ieder geval gedeeltelijk, de werkdruk kunnen verlagen.’ Verder zijn er afspraken gemaakt die de instroom en het behoud van jongeren moeten bevorderen. Voor deeltijdleerlingen wordt met ingang van de nieuwe cao alle lestijd als werktijd aangemerkt.

Tij keren

De Haas: ‘Wie denkt dat we afstevenen op een zorginfarct heeft het mis. Het zorginfarct is er al. De werknemers in de VVT hebben al jarenlang te maken met hoge werkdruk, oplopende personeelstekorten en werknemers die liever als zzp’er in de sector werken omdat ze het anders niet volhouden. De Haas: ‘Het werk in de verpleeghuizen wordt steeds zwaarder en moet met minder collega’s gedaan worden. Het is nu zaak het te tij keren en de werkdruk nog verder te verlagen.’"
Vanavond start tweede 48-uursstaking bij Smurfit Kappa,2023-07-12,/nieuwsbericht/sectornieuws/procesindustrie/2023/07/vanavond-start-tweede-48-uursstaking-bij-smurfit-k,"FNV Procesindustrie gaat vanaf vanavond, 12 juli, om 22.00 uur (of 23.00 uur, afhankelijk van de ploegwissel) tot vrijdagavond 14 juli, 22.00 uur, opnieuw 48 uur staken op 9 bedrijfslocaties van Smurfit Kappa voor een goede en rechtvaardige nieuwe cao. Vorige week (5- 7 juli) vond de eerste 48-uursstaking plaats. Op 30 juni liet de producent van golfkartonnen verpakkingen het door FNV gestelde ultimatum verlopen.

Gewoon een goede cao

FNV cao onderhandelaar Albert Kuiper: ’Ondanks het duidelijke signaal dat vorige week tijdens de eerste 48-uursstaking is afgegeven, waarbij velen het werk hebben neergelegd, weigert Smurfit Kappa nog altijd over de brug te komen. Dit past helaas bij de wijze waarop de directie zich van het begin af aan in het cao-overleg heeft opgesteld. Meteen werden al onze punten van tafel geveegd en legde de directie simpelweg een mandaat op tafel. Het is ‘hun weg of geen weg’. Voor de inbreng van werknemers is nog altijd geen oog en oor. Zo gaan we natuurlijk niet met elkaar om. Daarom blijven we door gaan met actie voeren om het geluid van onze leden luid en duidelijk over te brengen. Zij verdienen respect en gewoon een goede cao!’

Stakingslocaties/tijden:

Vanaf 12 juli, om 22.00 uur (of 23.00 uur, afhankelijk van de ploegwissel) tot vrijdagavond 14 juli, 22.00 uur, wordt het werk op 9 bedrijfslocaties neergelegd.

Op donderdagochtend 13 juli verzamelen alle stakers zich vanaf 08.00 uur voor de poort van de betreffende locatie.

Locaties

Smurfit Kappa MNL Golfkarton B.V. Eerbeek

Coldenhovenseweg 122

6961EH Eerbeek

Smurfit Kappa MNL Golfkarton B.V. Soest

Koningsweg 26

3762 EC Soest

Smurfit Kappa MNL Golfkarton B.V. Loenen

Voorsterweg 94

7371 EL Loenen

Smurfit Kappa ELCORR B.V.

Vossendaal 16

4877AB Etten-Leur

Smurfit Kappa Vandra B.V.

Wilhelminakanaal Zuid 106

4903RA Oosterhout

Smurfit Kappa TWINCORR B.V. Hoogeveen

Industrieweg 17

7903AH Hoogeveen

Smurfit Kappa TWINCORR B.V. Pekela

Doorsneeweg 42

9663 HJ Nieuwe Pekela

Smurfit Kappa Van Dam Golfkarton B.V.

Sojadijk 1

5704RL Helmond

Smurfit Kappa RapodCorr Eindhoven B.V.

Zwaanstraat 1 gebouw TK

5651CA Eindhoven

Belangrijkste cao eisen

Looptijd

Een eenjarige cao met de looptijd van 1 april 2023 tot 1 april 2024.

Loonstijging

Een structurele verhoging van de salarisschalen, daadwerkelijk betaalde salarissen en alle andere emolumenten per 1 april 2023 met 14,3%.

Invoering Automatische Prijscompensatie per 1 april

Jaarurennorm en gezonde roosters

De bruto jaarurennorm van 1878 wordt de norm. De netto norm van 1654 wordt niet meer toegepast en uit de cao verwijderd.

Vakantiedagen

Alle werknemers krijgen 16 uur extra verlof per jaar.

Aanvulling salaris wet arbeid en zorg

Het wettelijke aanvullende geboorteverlof en ouderschapsverlof wordt door werkgever tot 100% van het loon aangevuld.

Werkkostenregeling

Als er in december van elk jaar de fiscale ruimte in de werkkostenregeling over is, wordt deze netto uitgekeerd aan de werknemers. De hoogte van het uit te keren bedrag wordt vastgesteld door de ruimte die er volgens de werkkostenregeling nog is te delen door het aantal FTE met een dienstverband.

Overwerk
 Vanaf 1 juli 2023 kan geen werknemer verplicht worden om overwerk te verrichten.

Ploegentoeslag
 Wanneer een werknemer in ploegendienst werkt en gevraagd wordt om buiten zijn rooster arbeid te verrichten, dan krijgt werknemer de voor hem geldende ploegentoeslag over deze extra gewerkte uren (naast de eventuele vergoeding voor overwerk).

Ploegenroosters
 De 4-ploegendienst wordt met ingang van overeenstemming nieuwe cao afgeschaft.

Thuiswerken
 Recht om thuis te werken en een thuiswerkvergoeding welke gelijk is aan de fiscaal maximum onbelaste ruimte; voor 2023: €2,15 per dag.

Reiskosten
 Een vergoeding voor woon-werkverkeer en zakelijke reizen welke gelijk is aan de fiscaal maximale onbelaste ruimte; voor 2023: €0,21 per kilometer en voor 2024: €0,24 per kilometer.

Het recht op ‘niet bereikbaar zijn buiten het werk’
 Werknemers zijn buiten de ingeroosterde tijd niet beschikbaar voor de werkgever en kunnen niet verplicht worden om bereikbaar te zijn.

RVU: Wanneer werknemers 5 jaar voor de RVU-aanvraag fulltime hebben gewerkt in ploegendienst, dan wordt het fiscaal maximale bedrag aan RVU toegekend.

Nr.1 in Europa

Kappa Smurfit presenteert zich als de Nr. 1 in Europa voor de productie van golfkartonnen verpakkingen, containerboard en 'bag in box'.

Wereldwijd werken er 48.000 medewerkers. Onder de Nederlandse cao zijn ruim 1.100 medewerkers werkzaam."
ITUC: 'Regelmatig schending van vakbondsrechten in Nederland',2023-07-12,/nieuwsbericht/algemeen-nieuws/2023/07/ituc-regelmatig-schending-van-vakbondsrechten-nl,"In Nederland worden nog steeds vakbondsrechten geschonden. Dat blijkt uit de recent gepubliceerde Global Rights Index van de ITUC – het internationaal verbond van vakbonden. Voornaamste pijnpunten zijn dat een aantal werkgevers in Nederland nog altijd onderhandelt met zogenaamde ‘gele’ vakbonden, die niet onafhankelijk zijn. Of ze onderhandelen direct met de ondernemingsraad om loonsverlagingen door te voeren.

Zo weigerde reisorganisatie TUI om cao-onderhandelingen aan te gaan met de FNV. Dit ondanks een petitie van honderden werknemers. In plaats daarvan wilde TUI onderhandelen met de ondernemingsraad. De FNV ging verhaal halen bij de rechter en won.

Petra Bolster: ‘De wetgeving in ons land geeft te weinig waarborg dat er alleen met onafhankelijke vakbonden een collectieve arbeidsovereenkomst wordt afgesloten. Hierdoor is het te makkelijk voor werkgevers om afspraken te maken met ondernemingsraden of ‘gele’ bonden, ook wel bekend als schootbonden. De FNV vindt dan ook dat de wetgeving moet worden aangepast zodat de positie van onafhankelijke vakbonden en hun toegang tot de werkvloer beter wordt vastgelegd in de wet’.

Weinig zicht op terugkeer in de top

De gebrekkige verankering van vakbondsrechten in de Nederlandse wet is één van de redenen waarom Nederland nog steeds in categorie 2 staat in de Global Rights Index van het Internationaal Vakverbond (ITUC). Deze Index toetst elk jaar de mate waarin rechten van werknemers worden gerespecteerd. In 2022 zakte Nederland voor het eerst van categorie 1 naar categorie 2 in de Index. De Nederlandse overheid onderneemt helaas weinig tegen de verslechtering van arbeidsvoorwaarden van honderdduizenden werknemers.

Afbraak van werknemersrechten

Dit is de tiende editie van de Index en de resultaten van 2023 laten zien dat er sprake is van een graduele afbraak van werknemersrechten in de wereld. In zowel hoge- als lage-inkomenslanden hebben regeringen hard opgetreden tegen het recht om te staken van werkenden en om collectief te onderhandelen over loonsverhogingen. Dit terwijl werknemers te maken hebben met een historische crisis van de kosten van levensonderhoud en een stijgende inflatieonder meer gedreven door hebzucht van bedrijven."
Toch grote problemen verwacht met kraamzorg deze zomer,2023-07-11,/nieuwsbericht/sectornieuws/zorg-welzijn/2023/07/toch-grote-problemen-verwacht-met-kraamzorg-deze-z,"De FNV vreest dat veel jonge gezinnen deze zomer vanwege een tekort aan personeel flink minder kraamzorg krijgen dan waar ze recht op hebben. Ondanks de bereidheid van 85% van de kraamverzorgenden om extra uren te werken, is het onduidelijk hoe er met de huidige bezetting aan de vraag kan worden voldaan. Dat blijkt uit een peiling van FNV Zorg & Welzijn die door 1.261 kraamverzorgenden werd ingevuld.

Aanleiding voor de peiling is de deal die zorgverzekeraars en de kraamzorgorganisaties onlangs afspraken. Onderdeel daarvan is dat kraamzorgorganisaties geen gezinnen meer mogen weigeren omdat ze vol zitten. Feli Escarabajal, bestuurder FNV Zorg & Welzijn: ‘Wij hebben berekend dat kraamverzorgenden dan maandenlang, zeker tot oktober, een kwart meer uren moeten werken dan in hun contract staat. De bereidheid om over te werken is er zeker. Een kwart werkt nu al 10% over om alle gezinnen te kunnen helpen. En daar zou dan nog eens minstens 15% van hun uren bovenop komen. Er zijn grenzen.’

Niet realistisch

Het stoort de vakbond dat werknemersorganisaties niet betrokken worden bij afspraken over de toekomst van de kraamzorg. Escarabajal: ‘De kraamverzorgenden zijn degene met de ervaring in de praktijk. Zij weten zelf heel goed wat nodig is om dit belangrijke werk te kunnen uitvoeren. Nu is afgesproken tussen zorgverzekeraars en kraamzorgorganisaties dat er geen kraamzorg geweigerd mag worden. Maar hoe dan?’

Nu al minder kraamzorg

Uit de peiling blijkt ook dat nu al veel gezinnen minder kraamzorg krijgen dan waar ze voor verzekerd zijn of waar sprake is van extra uren zorg vanwege een medische indicatie. Ruim 65% van de respondenten *) geeft aan dat ze daar regelmatig niet aan kunnen voldoen. Volgens 12,69% van de respondenten krijgt zelfs elk gezin waarvoor zij werken minder uren kraamzorg. Een van de respondenten, met 25 jaar ervaring, vertelt dat ze onverantwoorde situaties tegenkomt. Zoals een moeder die verplichte bedrust heeft vanwege overmatig bloedverlies, maar waar maar drie uur kraamzorg per dag gegeven kan worden. Ondanks het recht op meer vanwege de medische indicatie.

Probleem speelt al langer

Escarabajal: ‘Verschillende kraamzorgorganisaties hadden voor deze zomer al een cliëntenstop ingevoerd. Volgens de werkgevers is er een tekort van 2.000 kraamverzorgenden en schommelt het ziekteverzuim rond de 10%.’ Vakbonden hebben al eerder aan bel getrokken, ook omdat veel kraamverzorgenden het vak verlaten.

Peiling

Aan de peiling deden 1.261 kraamverzorgenden mee. In 2022 werkten er in totaal 7.866 kraamverzorgende in loondienst. Het aantal zzp’ers ligt rond de 1.000."
Kamer ziet belang werknemer Schiphol met inperken aantal bagageafhandelingsbedrijven,2023-07-10,/nieuwsbericht/sectornieuws/schiphol/2023/07/kamer-ziet-belang-werknemer-schiphol,"Minister Harbers van Infrastructuur en Waterstaat heeft vandaag een brief naar de Tweede Kamer gestuurd waarin hij pleit voor een reductie van het aantal partijen dat de bagageafhandeling op Schiphol doet. Terecht, volgens vakbond FNV, want de race naar de bodem over de ruggen van bagageafhandelaars moet stoppen. FNV-leden strijden hier al jaren voor en daar is nu eindelijk gehoor aan gegeven.

Minder afhandelaars betekent ook dat sommige bagageafhandelaars voor een andere werkgever moeten gaan werken. Bagageafhandelaar en FNV-lid Ton Kukler: ‘Ik ben al vijf keer overgegaan, nog een keer over moet ook wel lukken. Zolang het maar zorgt voor een beter salaris, minder werkdruk en een gezondere werkplek.’

Er is méér nodig

De minister schrijft ook dat er meer nodig is om de situatie te verbeteren. De FNV is het daarmee eens. Jaap de Bie, campagneleider FNV Schiphol: ’Er moeten afdwingbare sociale standaarden worden afgesproken en heldere afspraken om de werkdruk te beperken. Morgen gaan we dat gesprek aan met Schiphol Group.’

Overgang nieuwe werkgever

Een overgang naar een andere werkgever kan lastig zijn. Daarom vindt de FNV dat de plannen hierover concreter moeten worden vastgelegd. Stijn Jansen, bestuurder FNV Schiphol: ‘Het bedrijf dat de aanbesteding wint, moet het personeel van andere bedrijven overnemen. Mét behoud van de arbeidsvoorwaarden. Er moeten duidelijke aanvullende afspraken gemaakt worden over de overgang van onderneming.’

Positief gestemd

Ondanks dat er enige onduidelijkheden zijn en de FNV verbetermogelijkheden ziet in de werkwijze, is de vakbond toch enthousiast. Jansen: ‘Dit is een goede eerste stap om de kwaliteit van werk boven de prijs van personeel te stellen. Maar dit is niet vanzelf gegaan. Meer succes krijgen we als meer mensen zich aanmelden bij FNV en we hiervoor gaan staan. En tot het aantal bedrijven beperkt is blijven wij vechten om de sector cao voor bagageafhandeling te verbeteren.’"
FNV stelt Nexperia cao ultimatum,2023-07-10,/nieuwsbericht/sectornieuws/metaal/2023/07/fnv-stelt-nexperia-cao-ultimatum,"FNV Metaal heeft vanochtend een cao ultimatum verstuurd naar Nexperia, fabrikant van halfgeleiders uit Nijmegen. Nexperia heeft tot woensdag 12 juli, 18.00 uur, de tijd om hier op in te gaan; zo niet, dan volgen er acties.

Kille gevolgen koopkrachtverlies

Florence Krol, FNV Metaal bestuurder: ‘Het eindbod van Nexperia blijft ver achter bij onze looneis van 14,3%. Het is ook ver onder de maat als je het afzet tegen wat vergelijkbare organisaties als Ampleon en NXP betalen. De bedrijfsresultaten zijn bovendien prima en de aandeelhouders zijn zeer tevreden; net als het management nadat ze hun bonussen hebben opgestreken. Nexperia neemt zijn medewerkers totaal niet serieus en lapt de kille gevolgen van het koopkrachtverlies van zijn werknemers zo echt aan zijn laars.’

Acties in voorbereiding

Florence Krol: ‘Ondanks dat de medewerkers al een handtekeningen actie op touw hebben gezet, die getekend is door bijna 200 medewerkers en er een frietkraam actie bezocht werd door ruim 200 medewerkers, worden we in feite als vakbond genegeerd en daarmee ook de leden/werknemers. Onze leden maken zich inmiddels klaar voor verdergaande acties, als er niet wordt ingegaan op ons ultimatum!’

Eenjarige cao

Bij Nexperia werken 15.000 medewerkers wereldwijd. In Nederland werken er 350 medewerkers. De vorige cao liep tot 31 december 2022. De beoogde nieuwe cao kent een looptijd van 1 januari 2023 tot 1 januari 2024."
"FNV-voorzitter Tuur Elzinga: 'Rutte IV, een kabinet met de rug naar de mensen'",2023-07-07,/nieuwsbericht/algemeen-nieuws/2023/07/fnv-voorzitter-tuur-elzinga-rutte-iv-een-kabinet-m,"Vakbond FNV kijkt teleurgesteld terug op de prestaties van het gevallen kabinet Rutte IV. Het optreden in de koopkrachtcrisis schoot tekort. Nederland verdient beter.

Nergens oplossingen

FNV-voorzitter Tuur Elzinga: 'Rutte IV was vooral een kabinet dat er maar niet in slaagde structureel iets te doen aan de uitzichtloze en onzekere situaties bij veel mensen thuis. De tijdelijke koopkrachtmaatregelen van het kabinet hebben niet voorkomen dat veel te veel mensen uit nood moeten aankloppen bij voedselbanken, rode kruis of familie en vrienden. En nu een staatscommissie, nota bene in opdracht van dit kabinet, in een rapport ook laat zien tijdelijke maatregelen niet genoeg zijn om bestaanszekerheid te verzekeren, keert de partij van de premier zich direct tégen de geadviseerde structurele verhoging van het sociaal minimum.'

'Een nog veel grotere groep maakt zich grote zorgen het ook niet lang meer zelf te redden. Door de extreme stijging van de kosten van het levensonderhoud bevinden veel mensen zich ineens in een uiterst onzekere situatie. Zij werken zich drie slagen in de rondte in een bedrijf of instelling waarin zij sluitpost blijken te zijn. Terwijl er al twee jaar op rij recordwinsten worden gemaakt, zijn zij al werkend armer geworden. Dit kabinet is er op geen enkele wijze in geslaagd om deze zorgen weg te nemen.'

Met de rug naar de mensen

'Dit kabinet nam het fenomeen ‘graaiflatie’ dan ook totaal niet serieus. We mochten dat woord vooral niet in de mond nemen. Een ‘frame’, volgens de minister van Financiën en ‘polariserend’, aldus de minister van Economische Zaken. Maar optreden tegen de graaiflatie? Ho maar! De groeiende ongelijkheid waar niets aan wordt gedaan, dat werkt juist polarisatie in de hand.'

'Ondertussen zag Nederland een premier die in een debat over nota bene de gevolgen van de gaswinning in Groningen, nog eens zei dat het niet afschaffen van de dividendbelasting een van zijn grootste fouten was. Kennelijk vindt deze premier het een groter probleem dat Shell belasting over winstuitkeringen moet betalen, dan dat veel inwoners van Groningen letterlijk door de bodem zakken.'

'Na Rutte III, dat moest aftreden over het ongekend onrecht dat ouders was aangedaan in het kinderopvangtoeslagenschandaal, heeft ook Rutte IV zich met de rug naar de mensen gekeerd. Nederland verdient beter.'"
76% FNV-leden akkoord met cao Sociaal Werk,2023-07-07,/nieuwsbericht/sectornieuws/zorg-welzijn/2023/07/75-fnv-leden-akkoord-met-cao-sociaal-werk,"De 60.000 sociaal en maatschappelijk werkers hebben een nieuwe cao. Vandaag werd bekend dat 76% van de FNV-leden, die werken in het Sociaal Werk, voor de eerder gemaakte afspraken tussen vakbonden en werkgeversorganisaties SWN en FCB hebben gestemd. De komende twee jaar gaan de werknemers er 15% op vooruit en wordt ook de werkdruk aangepakt.

Jantien Oving, bestuurder FNV Zorg & Welzijn: ‘Door werknemers de eerste keus te geven bij het invullen van de roosters geven we een duidelijk signaal af: vaste medewerkers krijgen meer zeggenschap over hun rooster. Vaste medewerkers gaan boven zzp’ers. Tot nu was het vaak zo dat de populaire diensten naar zzp’ers gingen en zwaardere diensten, zoals nachtdiensten naar de medewerkers in vaste dienst.’

15% meer loon in drie stappen

De lonen stijgen tijdens de looptijd van de cao met 15%, in drie stappen. Op 1 juli 2023 met 7% en op 1 januari en 1 juli 2024 met 4%. Ook zijn er afspraken gemaakt waardoor mensen die langer in dienst zijn, 2 periodieken verder kunnen groeien in salaris. Die afspraken gaan in per 1 januari 2025.

23% erbij voor onderste loonschalen

Vanaf 1 januari 2024 krijgt iedere medewerker in vaste dienst minimaal € 14 bruto per uur. Dat betekent voor onder meer assistent-conciërges en schoonmakers dat zij er in inkomen extra op vooruit gaan.

Onregelmatigheidstoeslag stijgt minimaal 25%

De onregelmatigheidstoeslag (ORT) voor doordeweekse nachtdiensten en voor werken op vrijdagavond stijgt van 20% naar 25% en wordt ook berekend over een hogere salarisschaal. Daardoor stijgt de ORT met minimaal 25%.

Diversiteit

Oving: ‘Wij streven naar inclusieve arbeidsvoorwaarden. We hebben in dat kader een afspraak gemaakt dat sociaal werkers een feestdag die in de cao is opgenomen, kunnen ruilen voor een feestdag naar eigen levensovertuiging’.

60.000

De nieuwe cao geldt voor 60.000 werknemers en heeft een looptijd van 1 juli 2023 tot en met 31 juli 2025.

Bekijk hier de cao Sociaal Werk"
Cao onderhandelingsresultaat Wageningen Research,2023-07-07,/nieuwsbericht/sectornieuws/fnv-overheid/2023/07/cao-onderhandelingsresultaat-wageningen-research,"FNV Onderwijs & Onderzoek heeft, samen met de andere betrokken vakbonden, een onderhandelingsresultaat bereikt voor de cao Wageningen Research. Met ook de introductie van een transitieverlof.

Gelijkwaardig aan Wageningen Universiteit

FNV Onderwijs & Onderzoek cao onderhandelaar Tanja Schrijver: ‘Al met al een prima cao resultaat. Met een mooie loonsverhoging en eindelijk een eindejaarsuitkering die gelijkwaardig is aan die van de Wageningen Universiteit. Met een extra eenmalige uitkering ook van 300 euro voor de salarisschalen 1 t/m 6 en van 150 euro voor de salarisschalen 7 t/m 9 hopen we de fors oplopende kosten van levensonderhoud te dekken.

Bovendien introduceren we een (gedeeltelijk betaald) transitieverlof voor bezoek aan arts of psycholoog gerelateerd aan diagnostiek, medische transitie en/of hormoontherapie tijdens de transitieperiode. Deze regeling geldt vanaf 1 augustus 2023 voor een periode van 2 jaar, vooruitlopend op een wettelijke regeling. We gaan dit resultaat positief aan onze leden voorleggen.’

Belangrijkste cao resultaten

De cao heeft een looptijd van 15 maanden, van 1 april 2023 tot en met 30 juni 2024.

Loon

Belangrijk uitgangspunt qua salarisverhoging was het onlangs bereikte onderhandelingsresultaat voor de cao Nederlandse Universiteiten. Partijen hebben beoogd de daarin opgenomen salarisverhoging van 9% een gelijkwaardige vertaling te geven naar dit onderhandelingsresultaat, waarbij tegelijkertijd het verschil in de eindejaarsuitkering tussen beide cao’s wordt overbrugd.

Met ingang van 1 augustus 2023 worden de salarissen structureel verhoogd met 4,7% en de eindejaarsuitkering met 4,3%.

Eenmalige uitkering

Daarnaast ontvangen werknemers die zijn ingeschaald in de schalen 1 t/m 6 in de maand september een eenmalige uitkering van 300 euro bruto op basis van een voltijds dienstverband.

Werknemers die zijn ingeschaald in de schalen 7 t/m 9 ontvangen in de maand september een eenmalige uitkering van 150 euro bruto op basis van een voltijds dienstverband.

Werknemers die niet een voltijds dienstverband hebben, ontvangen een bedrag naar rato van de omvang van hun dienstverband.

Afspraken afstemming cao’s

Cao-partijen hebben afgesproken om in het najaar van 2023 verder te praten om te komen tot meer gelijkwaardigheid van de arbeidsvoorwaarden (voor medewerkers WU en WR) met het oog op de cao’s 2024 en verder.

Verbeteren vitaliteitspact

Met ingang van 1 augustus 2023 worden de percentages van doorbetaling in het vitaliteitspact tot en met schaal 7 verhoogd naar 80% bij de 0,4 variant en 90% bij de 0,2 variant.

Verlenging tijdelijke extra vergoeding dienstreizen

De tijdelijke verhoging met 4 cent naar 43 cent per km wordt met terugwerkende kracht vanaf 1 april 2023 verlengd tot 1 november 2023.

Aanpassing bijzonder verlof

We introduceren een (gedeeltelijk betaald) transitieverlof voor bezoek aan arts of psycholoog gerelateerd aan diagnostiek, medische transitie en/of hormoontherapie tijdens de transitieperiode. Deze regeling geldt vanaf 1 augustus 2023 voor een periode van 2 jaar, vooruitlopend op een wettelijke regeling. Als er in deze periode een wettelijke regeling voor transitieverlof komt, dan vervalt dit artikel en overleggen cao-partijen of er nog nadere afspraken nodig zijn.

Aanpassing loondoorbetaling bij ziekte

Met ingang van 1 januari 2024 worden de percentages van loondoorbetaling bij ziekte zodanig aangepast dat in het eerste ziektejaar 100% van het salaris wordt doorbetaald en in het tweede ziektejaar 70%.

Werknemers waarvan op 1 januari 2024 76% van het salaris wordt doorbetaald, behouden dit percentage tot het einde van de ziekteperiode. Per 1 augustus 2023 krijgt de werknemer als hij ziek is en op vakantie gaat (en daarvoor verlofdagen opneemt) 100% salaris doorbetaald.

Reparatie derde jaar WW

In de Cao WR 2017-2019 is een afspraak gemaakt voor de reparatie van het derde jaar WW. Met ingang van 1 augustus 2023 komt de premie daarvan voor rekening van de werknemer.

Ledenraadpleging

De ledenraadpleging sluit op dinsdag 24 juli om 12.00 uur."
Werknemers sociale werkvoorziening bezetten Gemeentehuis Apeldoorn,2023-07-06,/nieuwsbericht/sectornieuws/fnv-overheid/2023/07/werknemers-sociale-werkvoorziening-bezetten-gemeen,"Het stadhuis van Apeldoorn wordt op dit moment bezet door ongeveer 100 werknemers die werkzaam zijn in de sociale werkvoorziening. Zij houden een vreedzame ‘sit-in’.

Doel is om een gesprek te krijgen met burgemeester Ton Heerts van Apeldoorn. Heerts zit in het bestuur van de Vereniging van Nederlandse Gemeenten (VNG). De groep vraagt Heerts om hulp bij het oplossen van het conflict over de twee cao’s van deze werknemers met een arbeidsbeperking.

Discriminatie

De VNG is namelijk niet bereid om deze werknemers te compenseren voor de enorm gestegen prijzen. Terwijl men dat voor de gemeenteambtenaren onder de cao Gemeenten wel heeft gedaan. ‘Dat laatste is natuurlijk helemaal terecht’, zegt FNV-bestuurder Peter Wiechmann daarover. ‘Maar dat de VNG dat niet doet voor een hele grote groep mensen die precies hetzelfde werk doen, maar dan via een sociaal werkbedrijf, dat kan natuurlijk niet. Wat ons betreft is dat discriminatie op basis van arbeidsbeperking.’

Iedereen wijst naar elkaar

In totaal werken er zo’n 75.000 werknemers met een arbeidsbeperking onder de cao Sociale Werkvoorziening en de cao Aan de slag. Ze zijn in dienst van de gemeente, maar al meer dan een jaar krijgen ze te horen dat de gemeenten geen geld hebben om hun loon en reiskostenvergoeding te verhogen. De gemeenten wijzen daarvoor naar Den Haag, maar minister Schouten wijst op haar beurt weer naar de gemeenten.

Volwaardige werknemers

'De manier waarop er met werknemers in de sociale werkvoorziening wordt omgegaan is exemplarisch voor de manier waarop er met mensen met een beperking wordt omgegaan. Ze worden niet serieus genomen terwijl het volwaardige werknemers zijn,' aldus Kitty Jong, vice-voorzitter FNV.

Impasse

Om de impasse te doorbreken vragen de werknemers van de sociale werkvoorziening Ton Heerts om hulp. Ruim een jaar geleden gaf Heerts aan deze groep te begrijpen en dat hij zich voor hen in zou zetten. Echter, er is tot op heden nog geen zicht op verbetering. De groep wil van Heerts horen wat hij heeft gedaan en een harde toezegging dat de bestuurder zich in gaat zetten voor een oplossing.

Eisen

De FNV wil dat alle lonen in de cao's met terugwerkende kracht per 1 januari 2023 verhoogd worden met 10,15%. Ook moet de reiskostenvergoeding aangepast worden aan de hogere brandstofkosten. Dat betekent een verhoging van 10 naar 21 cent per kilometer."
Medewerkers Nestlé gaan vanaf vrijdag tot zondag weer staken,2023-07-06,/nieuwsbericht/sectornieuws/voedingsindustrie/2023/07/medewerkers-nestle-gaan-vanaf-vrijdag-tot-zondag-w,"De werknemers van voedingsmiddelenbedrijf Nestlé in Nunspeet gaan van vrijdag 7 juli, 07.00 uur, tot zondag 9 juli, 07.00 uur, 48 uur staken voor een goede cao. Eerder werd er afgelopen woensdag en vorige week dinsdag en woensdag al gestaakt. De werknemers van de fabriek willen er dit jaar minstens 10% salaris bij (per 1 april).

Stakingslocatie: voor de hoofdingang bij Nestlé, Laan 110, Nunspeet

Stakers registreren zich op 7 juli, van 07.00 tot 10.30 uur

Stakingsbereidheid neemt toe

Robert Wonnink, bestuurder FNV Voedingsindustrie: ‘Nestlé komt nog steeds niet over de brug, dus staken we gewoon door. De stakingsbereidheid onder onze leden neemt alleen nog maar toe; dat bleek eens te meer afgelopen woensdag ook weer!’

Koffie, sauzen, diepvriespizza's

De FNV probeert al maandenlang een goede cao af te spreken met de producent van onder andere Nescafé koffie, KitKatrepen, Maggisauzen en Wagner diepvriespizza’s. De leden van de vakbond veegden in april de uitkomsten van een onderhandelingsresultaat van tafel. Ondanks de grote weerstand van het personeel houdt de directie nog altijd vast aan haar loonbod.

Onvrede over beloningssysteem

Onder het hoger personeel, voor wie een andere cao geldt binnen Nestlé, is er bovendien grote onvrede over de manier van belonen (met een zogeheten merit matrixsysteem).

800 mensen onder de cao

Bij Nestlé werken ongeveer 1.200 mensen. Bijna 800 van hen vallen onder de bedrijfscao, waarvan 531 in de fabriek in Nunspeet en de overige in Amstelveen."
Chauffeurs Vos Transport krijgen al hun gewerkte uren uitbetaald,2023-07-06,/nieuwsbericht/sectornieuws/vervoer/2023/07/chauffeurs-vos-transport-krijgen-uitbetaald,"Werkgever Vos Transport uit Deventer heeft een aantal chauffeurs structureel onderbetaald. Drie chauffeurs stapten hierom zeven jaar geleden al naar de rechter en kregen gelijk: het gerechtshof van Leeuwarden bepaalde dat het bedrijf de extra gewerkte tijd uit moet betalen. Hans Maatman, een werknemer met achterstallig loon: ‘Ik ben blij dat ik dit hoofdstuk na al die jaren eindelijk kan afsluiten.’

De chauffeurs werden juridisch bijgestaan door de FNV, ondersteund door cao-specialist VNB.

Vos Transport had eenzijdig bepaald hoeveel tijd werkzaamheden moesten duren. Deden chauffeurs langer over dat werk, dan werd die (extra) tijd automatisch gecorrigeerd en niet betaald. Dit is in strijd met de cao. Het bedrijf mocht zijn chauffeurs erop aanspreken als zij zich niet hielden aan de door Vos zelf bedachte richtlijnen. Dit mag echter niet leiden tot het niet uitbetalen van wel gemaakte uren.

Flinke bedragen

Volgens Denny Karakusevic, juridisch medewerker van VNB, lopen de bedragen die inmiddels zijn uitbetaald in de duizenden euro’s. Karakusevic: ‘De loonvordering van een van de chauffeurs was over zes maanden al 4.600 euro. Volgens mij is de kans dat je als werknemer van Vos Transport géén achterstallig loon tegoed hebt uiterst klein.'

Niet eerste keer

Het Gerechtshof verweet Vos Transport ook dat het bedrijf weigerde inzicht te geven in de registratie van de gewerkte uren. En dat was niet voor de eerste keer. In 2014 en 2021 had de rechter Vos Transport in vergelijkbare zaken ook al berispt.

Belangrijke uitspraak

Karakusevic verwacht dat het arrest van het gerechtshof niet onopgemerkt zal blijven in de transportsector. ‘Voor werkgevers moet het een signaal zijn dat ze niet ongehinderd de cao aan hun laars kunnen lappen. Voor werknemers is het een signaal dat het loont om misstanden bij hun bedrijf aan ons te melden.’

Lees de hele uitspraak"
Acties dreigen bij medicijnreus Centrient,2023-07-05,/nieuwsbericht/sectornieuws/procesindustrie/2023/07/acties-dreigen-bij-medicijnreus-centrient,"Vandaag heeft vakbond FNV een ultimatum gestuurd aan Centrient Pharmaceuticals Netherlands B.V.. Nederlands enige producent van antibiotica heeft tot en met 9 juli, 23.59 uur de tijd om in te gaan op de eisen. Doen ze dat niet, dan volgen vanaf dinsdag 11 juli acties bij de locaties van Centrient in Delft en Rijswijk.

Na verschillende gesprekken deed Centrient een eindbod van 6% loonsverhoging, maximaal 3% ploegentoeslag voor de diverse soorten ploegendiensten en een eenmalige uitkering van bruto 500 euro. Wilbert Verbeek, bestuurder FNV Procesindustrie: ‘Met dat bod gaan de werknemers erop achteruit. Ook stelden ze secundaire arbeidsvoorwaarden voor die door onze leden als verslechtering werden gezien. Daar gaan we dus niet in mee.’

Looneisen

De vakbond is er duidelijk over: het personeel verdient een loonsverhoging van 14,3%, gelijk aan de inflatie. Zo gaat het personeel er niet op achteruit in tijden dat boodschappen steeds duurder worden. Daarnaast wil FNV Procesindustrie dat de Automatisch Prijscompensatie (APC) onderdeel gaat uitmaken van de cao. Hierdoor wordt het loon in de toekomst automatisch aangepast aan de inflatie.

Acties vanaf dinsdag

Als de directie het ultimatum laat verlopen, worden er vanaf dinsdag bij de fabriek in Delft en de vestiging in Rijswijk acties bij de poort gevoerd. In eerste instantie zijn dit nog geen stakingen. Maar als Centrient niet verder op de eisen ingaat, kunnen stakingen later alsnog volgen. Dat heeft potentieel grote gevolgen voor de voorraad antibiotica in Nederland en de rest van Europa."
Donderdag en vrijdag 48-uursstaking bij Fokker ELMO,2023-07-05,/nieuwsbericht/sectornieuws/metaal/2023/07/donderdag-en-vrijdag-48-uursstaking-bij-fokker-elm,"FNV Metaal kondigt opnieuw een staking aan -op 6 en 7 juli- bij Fokker ELMO in Hoogerheide. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond. Op 14 februari, 16 maart, 6- en 7, 25 en 26 april en 30 en 31 mei werd hier ook al voor gestaakt.

Bestuursvoorzitter GKN Fokker beweegt ook niet na brief bonden

FNV Metaal bestuurder Jan Meeder: ‘Het schiet niet echt op bij Fokker. In informeel overleg heeft de directie in april een bod neergelegd dat volstrekt onvoldoende is. We hebben daar begin mei met onze leden over gesproken en dit bod is van de hand gewezen. Na 2 mei is er ook geen enkele beweging vanuit de directie te bespeuren geweest. We hebben daarop samen met CNV Vakmensen de bestuursvoorzitter van GKN Aerspace, Paya, een brief geschreven om met een oplossing te komen. Met de directie in Nederland lukt het niet en zit de kwestie muurvast. De bestuursvoorzitter heeft ons echter weer verwezen naar de Fokker-directie Nederland om toch met hen in gesprek te gaan. Hij stelt ‘achter het leiderschap van deze club te staan’.

Terug bij af

Jan Meeder: 'Terug bij af, zo vinden wij, en dus vallen wij terug op ons ultimatum en eisen nog steeds een gelijkwaardige extra blijfbonus van drie maandsalarissen, zoals in ons ultimatum van 1 februari verwoord staat. Onze leden zijn bereid om verder te gaan met actie voeren. Zij blijven vinden dat de directie echt over de brug moet komen. ‘Respect, waardering en gelijkwaardigheid’, daar gaat het ze om.’

Locatie/tijd/start staking:

Stakers registreren zich op donderdag 6 juli, van 08.00 – 09.30 uur

Aviolandalaan 333, Hoogerheide

Absurde situatie

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Vervolgens bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Jan Meeder: ‘Dit alles blijft natuurlijk een absurde situatie. Dit pikken onze leden bij Fokker ELMO niet! Wij blijven een gelijkwaardige behandeling en een gelijkluidende regeling eisen voor alle Fokker werknemers. Het gaat tenslotte om duizenden euro’s per werknemer meer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
Werknemers Jumbo in actie voor minder werkdruk en betere arbeidsomstandigheden,2023-07-04,/nieuwsbericht/sectornieuws/handel/2023/07/werknemers-jumbo-raalte-in-actie,"Werknemers bij distributiecentra van Jumbo in Raalte, Bleiswijk en Den Bosch zijn de werkdruk spuugzat. Er zijn te weinig mensen waardoor werknemers verplicht veel overuren moet draaien. Ook moet er vrijwel elk weekend op zaterdag worden gewerkt. De werknemers worden zonder overleg ingeroosterd. Ze willen dat dat anders gaat en dus bieden ze aan de directie van het distributiecentrum een petitie aan.

‘Werknemers moeten tot middernacht overwerken als ze niet presteren’, zegt FNV-bestuurder Margje van der Woude. ‘Er hangt een briefje bij de ingang dat werknemers waarschuwt. Als de norm niet wordt gehaald, dan moet iedereen overwerken.’

Wettelijk gezien mag een onderneming geen norm opleggen aan werknemers. Jumbo zelf ontkent ook dat dit gebeurt. De online Jumbo-magazijnen vallen onder de supermarkt cao.

Petitie

Bij de drie online-distributiecentra van Jumbo werken ongeveer 2700 mensen waarvan het grootste deel arbeidsmigranten zijn. Jumbo stelt dat de meeste van hen tevreden zijn. Toch is een petitie voor betere werkomstandigheden met grote belangstelling getekend. Meer dan 600 mensen hebben hun handtekening gezet, dat is bijna een kwart van de werknemers. Voor de overhandiging van de petitie aan de directie zijn ook 4 grote uitzendbureaus uitgenodigd waar Jumbo mee werkt.

‘Jumbo pretendeert nog altijd een familiebedrijf te zijn’, zegt Van der Woude. ‘Maar voor de eigen werknemers voelt het op dit moment verre van dat. Ze voelen zich in de steek gelaten.’

Actiebereidheid

Door eerdere stakingen bij Albert Heijn-magazijnen zijn de werknemers actiebereid. De hoop en de eis is dat de directie iets aan de werkdruk gaat doen. Als dat niet het geval is, zullen er ongetwijfeld verdere acties volgen. ‘Distributiecentra zijn erg onzichtbaar voor ons en moeilijk te controleren’, zegt Van der Woude. ‘Mensen pikken het niet langer meer. Als het nodig is sluit ik niet uit dat er gestaakt gaat worden.’

Niet akkoord met eindbod

Vorige week heeft een meerderheid van de FNV-leden het eindbod van werkgeversorganisaties afgewezen. De leden deden dat met name omdat er onvoldoende wordt gedaan aan het verlagen van de werkdruk. Vakbond CNV is wel akkoord gegaan met het eindbod."
Ruim 12% meer loon in nieuwe cao Vleeswaren,2023-07-04,/nieuwsbericht/sectornieuws/voedingsindustrie/2023/07/ruim-12-meer-loon-in-nieuwe-cao-vleeswaren,"Het was een moeizaam en langdurig traject, maar de 4.500 werknemers in de vleeswaren sector hebben een nieuwe cao. Met 12,25% meer loon, een verhoging van de kilometervergoeding van 19 naar 22 cent en een flinke verbetering van het pensioenstelsel. Liza van Nuysenburg, bestuurder FNV Voedingsindustrie: ‘De werkgever bood lange tijd niet meer dan 6%, dus we zijn heel blij met dit resultaat.’

In de cao zijn ook afspraken gemaakt over het jeugdloon. De cao geldt voor een periode van 19 maanden, van 1 maart 2023 tot 1 oktober 2024.

Loonafspraken

De salarissen gaan in drie stappen omhoog. Per 1 maart 2023 geldt een loonsverhoging met terugwerkende kracht van 4%. Volgende maand gaat het loon met een verdere 5% omhoog, en per 1 maart 2024 nog eens met 3,25%.

De loonschalen voor werknemers van 16 tot 21 jaar worden met twee jaar verhoogd. Zo gaat een 16-jarige in een klap verdienen wat nu een 18-jarige verdient. Dit kan oplopen tot 800 euro per maand meer loon.

Vast werk de norm

Naast loonafspraken, zijn er ook afspraken gemaakt om te zorgen dat een vast contract de norm wordt. Werkgevers in de vleeswarenindustrie moeten vanaf 1 november 2023 werknemers die langer dan twee jaar bij een bedrijf werken een vast contract aanbieden. Dit geldt ook voor buitenlandse werknemers. Van Nuysenburg: ‘Dit biedt veel meer stabiliteit en zekerheid voor werknemers.’

Toekomstbestendige cao

Met dit resultaat op zak, gaan de werkgevers samen met de vakbond onderzoeken hoe er een toekomstbestendige cao kan worden ontwikkeld. Van Nuysenburg: ‘Het resultaat dat we nu hebben behaald is dankzij de leden en de collega’s in de vleeswarensector. Het is belangrijk om nu afspraken te maken zodat cao-onderhandelingen in de toekomst soepeler verlopen.’"
Woensdagavond begint 48 uursstaking bij Smurfit Kappa,2023-07-04,/nieuwsbericht/sectornieuws/procesindustrie/2023/07/woensdagavond-begint-48-uursstaking-bij-smurfit-ka,"FNV Procesindustrie gaat vanaf woensdagavond, vanaf 22.00/23.00 uur, 48 uur staken op 9 bedrijfslocaties van Smurfit Kappa voor een goede en rechtvaardige nieuwe cao. Op 30 juni liet de producent van golfkartonnen verpakkingen het door FNV gestelde ultimatum verlopen.

Stevig actie voeren

FNV cao onderhandelaar Albert Kuiper: ‘Smurfit Kappa stelt zich erg zelfgenoegzaam op. Vanaf het eerste cao overleg werden al onze punten van tafel geveegd en legde de directie simpelweg een mandaat op tafel. Het is ‘hun weg of geen weg’. Voor de inbreng van werknemers is totaal geen oog en oor. Zo gaan we natuurlijk niet met elkaar om. Daarom gaan we nu stevig actie voeren om het geluid van onze leden luid en duidelijk over te brengen. Zij verdienen respect en gewoon een goede cao!’

Stakingslocaties/tijden

Vanaf woensdag avond 5 juli om 22.00 uur (of 23.00 uur, afhankelijk van de ploegwissel) tot 7 juli om 22.00 uur wordt het werk op 9 bedrijfslocaties neergelegd.

Op donderdagochtend 6 juli verzamelen alle stakers zich om 08.00 uur voor de poort van de betreffende locatie.

Locaties:

Smurfit Kappa MNL Golfkarton B.V. Eerbeek

Coldenhovenseweg 122

6961EH Eerbeek

Smurfit Kappa MNL Golfkarton B.V. Soest

Koningsweg 26

3762 EC Soest

Smurfit Kappa MNL Golfkarton B.V. Loenen

Voorsterweg 94

7371 EL Loenen

Smurfit Kappa ELCORR B.V.

Vossendaal 16

4877AB Etten-Leur

Smurfit Kappa Vandra B.V.

Wilhelminakanaal Zuid 106

4903RA Oosterhout

Smurfit Kappa TWINCORR B.V. Hoogeveen

Industrieweg 17

7903AH Hoogeveen

Smurfit Kappa TWINCORR B.V. Pekela

Doorsneeweg 42

9663 HJ Nieuwe Pekela

Smurfit Kappa Van Dam Golfkarton B.V.

Sojadijk 1

5704RL Helmond

Smurfit Kappa RapidCorr Eindhoven B.V.

Zwaanstraat 1 gebouw TK

5651CA Eindhoven

Belangrijkste cao eisen

Looptijd

Een eenjarige cao met de looptijd van 1 april 2023 tot 1 april 2024.

Loonstijging

2a Een structurele verhoging van de salarisschalen, daadwerkelijk betaalde salarissen en alle andere emolumenten per 1 april 2023 met 14,3%.

2b Invoering Automatische Prijscompensatie per 1 april

Jaarurennorm en gezonde roosters

De bruto jaarurennorm van 1878 wordt de norm. De netto norm van 1654 wordt niet meer toegepast en uit de cao verwijderd.

Vakantiedagen

Alle werknemers krijgen 16 uur extra verlof per jaar.

Aanvulling salaris wet arbeid en zorg

Het wettelijke aanvullende geboorteverlof en ouderschapsverlof wordt door werkgever tot 100% van het loon aangevuld.

Werkkostenregeling

Als er in december van elk jaar de fiscale ruimte in de werkkostenregeling over is, wordt deze netto uitgekeerd aan de werknemers. De hoogte van het uit te keren bedrag wordt vastgesteld door de ruimte die er volgens de werkkostenregeling nog is te delen door het aantal FTE met een dienstverband.

Overwerk
 Vanaf 1 juli 2023 kan geen werknemer verplicht worden om overwerk te verrichten.

Ploegentoeslag
 Wanneer een werknemer in ploegendienst werkt en gevraagd wordt om buiten zijn rooster arbeid te verrichten, dan krijgt werknemer de voor hem geldende ploegentoeslag over deze extra gewerkte uren (naast de eventuele vergoeding voor overwerk).

Ploegenroosters
 De 4-ploegendienst wordt met ingang van overeenstemming nieuwe cao afgeschaft.

Thuiswerken
 Recht om thuis te werken en een thuiswerkvergoeding welke gelijk is aan de fiscaal maximum onbelaste ruimte; voor 2023: €2,15 per dag.

Reiskosten
 Een vergoeding voor woon-werkverkeer en zakelijke reizen welke gelijk is aan de fiscaal maximale onbelaste ruimte; voor 2023: €0,21 per kilometer en voor 2024: €0,24 per kilometer.

Het recht op ‘niet bereikbaar zijn buiten het werk’
 Werknemers zijn buiten de ingeroosterde tijd niet beschikbaar voor de werkgever en kunnen niet verplicht worden om bereikbaar te zijn.

RVU: Wanneer werknemers 5 jaar voor de RVU-aanvraag fulltime hebben gewerkt in ploegendienst, dan wordt het fiscaal maximale bedrag aan RVU toegekend.

Nr.1 in Europa

Kappa Smurfit presenteert zich als de Nr. 1 in Europa voor de productie van golfkartonnen verpakkingen, containerboard en 'bag in box'.

Wereldwijd werken er 48.000 medewerkers. Onder de Nederlandse cao zijn ruim 1.100 medewerkers werkzaam."
Medewerkers Nestlé gaan woensdag opnieuw staken,2023-07-04,/nieuwsbericht/sectornieuws/voedingsindustrie/2023/07/medewerkers-nestle-gaan-woensdag-opnieuw-staken,"De werknemers van voedingsmiddelenbedrijf Nestlé in Nunspeet gaan woensdag 5 juli opnieuw 24 uur staken voor een goede cao. Eerder werd er vorige week dinsdag en woensdag al 48 uur gestaakt. De werknemers van de fabriek willen er dit jaar minstens 10% salaris bij (per 1 april), maar Nestlé vindt 3% en € 175 per maand genoeg.

Stakingslocatie: voor de hoofdingang bij Nestlé, Laan 110, Nunspeet

Stakers registreren zich op 5 juli, van 07.00 tot 10.30 uur

Robert Wonnink, bestuurder FNV Voedingsindustrie: ‘Nestlé koerst kennelijk op een langdurig conflict aan, want het bedrijf houdt de hand nog altijd stevig op de knip. De stakingsbereidheid onder onze leden neemt zo alleen nog maar toe!’

Koffie, sauzen, diepvriespizza's

De FNV probeert al maandenlang een goede cao af te spreken met de producent van onder andere Nescafé koffie, KitKatrepen, Maggisauzen en Wagner diepvriespizza’s. De leden van de vakbond veegden in april de uitkomsten van een onderhandelingsresultaat van tafel. Ondanks de grote weerstand van het personeel houdt de directie nog altijd vast aan haar loonbod.

Onvrede over beloningssysteem

Onder het hoger personeel, voor wie een andere cao geldt binnen Nestlé, is er bovendien grote onvrede over de manier van belonen (met een zogeheten merit matrixsysteem).

800 mensen onder de cao

Bij Nestlé werken ongeveer 1.200 mensen. Bijna 800 van hen vallen onder de bedrijfscao, waarvan 531 in de fabriek in Nunspeet en de overige in Amstelveen."
"Nog steeds verontrustende sociale onveiligheid bij Belastingdienst, Douane en Toeslagen",2023-07-04,/nieuwsbericht/sectornieuws/fnv-overheid/2023/07/nog-steeds-verontrustende-sociale-onveiligheid-bij,"FNV Overheid heeft de afgelopen maanden een verkennend onderzoek verricht naar omgangsvormen op de werkvloer bij de Belastingdienst, Douane en Toeslagen. De resultaten zijn verontrustend. Ruim 85% van de mensen die te maken hebben met grensoverschrijdend gedrag voelt zich niet gesteund door de organisatie; 35 % van de respondenten ervaart een onveilig werkklimaat. Ruim 40% heeft het afgelopen jaar te maken gehad met grensoverschrijdend gedrag.

Pesten, buitensluiten, seksueel grensoverschrijdend gedrag en machtsmisbruik

FNV Overheid kreeg al langer tal van signalen binnen van pesten, buitensluiten, seksueel grensoverschrijdend gedrag en machtsmisbruik, maar ook overschrijdend gedrag met betrekking tot geaardheid van medewerkers.

Sinds 2019 blijkt uit eerdere onderzoeken ‘Hoor de klok luiden’ en meldingen dat er veel mis is met de sociale veiligheid en de sfeer op de werkvloer. Zo steeg in 2022 het aantal meldingen van grensoverschrijdend gedrag met maar liefst 65% ten opzichte van het jaar daarvoor. Uit het ADR rapport (2.1) blijkt, dat men het belangrijk vindt maar niet urgent.

Bron: FNV rapport ‘Hoor de klok luiden’, ‘Onderzoeksrapport Evaluatie preventieve integriteitsvoorzieningen Belastingdienst’ en het ‘Jaarverslag 2022 integriteit Belastingdienst’.

In ons contact met de medewerkers bleven de signalen toenemen. Dit was vervolgens aanleiding om een breder verkennend onderzoek in te zetten met vragen gericht op sociale en psychologische veiligheid van de medewerkers.

Het doel van het onderzoek was om inzicht te krijgen in het werkklimaat en het welzijn van medewerkers binnen de genoemde organisaties. Daarbij lag de focus op het identificeren van mogelijke problemen die kunnen bijdragen aan gevoelens van onveiligheid en het gebrek aan adequate ondersteuning vanuit de dienstleiding voor medewerkers.

‘Iedereen weet het, maar niemand durft het aan te kaarten’

FNV Overheid bestuurder Mieke van Vliet: ‘De resultaten van het onderzoek zijn zeer verontrustend. Ze laten zien dat er binnen de Belastingdienst, Douane en Toeslagen wel een zeer uitgebreid meldlandschap is, maar dat dit niet leidt tot het oplossen van het onveilige gevoel bij medewerkers. Dit werkt uiteraard belemmerend in het melden van pesten, buitensluiten, machtsmisbruik, discriminatie of seksueel grensoverschrijdend gedrag. Medewerkers voelen zich niet veilig genoeg om hun mening te uiten, bang dat zij hiervoor gestraft worden. Wederzijds vertrouwen en respect zijn ver te zoeken bij deze onderdelen van het Ministerie van Financiën. Iedereen weet het, maar niemand durft het aan te kaarten’.

Wegkijken en doorschuiven

Mieke van Vliet: ‘Uit het onderzoek blijkt ook dat als medewerkers de moed hebben om te melden er dan een ‘systeem’ in werking treedt van ‘wegkijken en doorschuiven’. Niemand neemt zijn verantwoordelijkheid, niemand grijpt in. De melder staat vervolgens helemaal alleen. De impact hiervan is enorm. Sommige medewerkers krijgen hierdoor ook andere problemen. Ze worden ziek of via de achterdeur van de organisatie de deur uitgewerkt waardoor ze hun baan verliezen en in de financiële problemen komen. Er zijn gevallen bekend dat ze bovendien hun geliefde en hun huis kwijtraken en psychisch beschadigd zijn.

Als je signalen van medewerkers niet serieus neemt en niet oplost, wordt dat ’het nieuwe normaal’. De manier waarop de dienst zijn eigen medewerkers behandelt, signalen niet oppakken, juridische strijd aangaan met medewerkers wat tijd geld kost en leed veroorzaakt, heeft zijn weerslag op de dienstverlening naar burgers en bedrijven. Ook daar zijn voorbeelden dat met dezelfde aanpak burgers en bedrijven in de problemen komen.

Het wordt nu echt hoog tijd dat de organisatie zijn verantwoordelijkheid neemt. Wie kan dit doorbreken en wie moet zijn verantwoordelijkheid nemen, zodat het weer veilig en prettig werken wordt? Zodat dit alles uiteindelijk ook ten goede komt aan een betere dienstverlening naar de burgers en bedrijven, want: ‘Binnen beginnen is buiten winnen!’

Achtergrond verkennend onderzoek grensoverschrijdend gedrag Belastingdienst FNV

Aanleiding onderzoek

In 2019 hebben heeft FNV al een onderzoek gedaan: ‘Hoor de klok luiden’.

Naar aanleiding van dit onderzoek is er een externe ‘Commissie integriteit financiën’ opgericht.

Er werd een uitgebreid meldlandschap bij het ministerie van Financiën ingericht.

Er is geen verbetering te constateren; eerder meer signalen van grensoverschrijdend gedrag volgens het Jaarverslag integriteit 2022.

Via dit verkennend onderzoek moet duidelijk worden: Hoe werkt het in de praktijk, voelen mensen zich veilig en gesteund?

Citaten medewerkers

Als het je leidinggevende is kan je geen kant op. Je moet altijd bij je leidinggevende zijn!

Het management moet ingrijpen i.p.v. wegkijken.

Niemand doet iets.

Goed optreden na melding ongewenst gedrag.

Bescherm de melders beter.

Collega’s aanspreken op pestgedrag t.a.v. mensen van andere culturen.

Wees ook zorgvuldig naar de beklaagde.

Conclusies

35% ervaart een onveilig werkklimaat.

41% is niet tevreden over beleid sociale veiligheid.

Ruim de helft geeft aan dat er geen voorlichtingsmateriaal is over sociale veiligheid.

43% heeft het afgelopen jaar te maken gehad met grensoverschrijdend gedrag, vooral pesten en intimidatie.

Vrouwen hebben er meer mee te maken dan mannen.

Vooral collega’s en leidinggevenden veroorzaken grensoverschrijdend gedrag.

Bijna iedereen ervaart negatieve gevolgen, vooral stress; 4% overweegt zelfmoord.

Bij de helft gebeurt er niets na grensoverschrijdend gedrag.

85% van de mensen die het meemaken voelen zich niet ondersteund door de organisatie.

Mensen zoeken vooral steun bij andere collega’s.

Aanbevelingen FNV Overheid

Zorg voor een ‘zero tolerance beleid’ in de praktijk.

Neem maatregelen tegen leidinggevenden die:

zich schuldig maken aan grensoverschrijdend gedrag.

niet effectief optreden tegen grensoverschrijdend gedrag.

Zorg dat mensen niet alleen via de lijn van de eigen leidinggevende grensoverschrijdend gedrag kunnen aankaarten.

Zorg dat er effectieve opvolging komt van meldingen, zorg dat er termijnen komen en sanctiebeleid wordt toegepast. Monitor dit proces en bewaak dat.

Wees helder over wat gewenst en ongewenst gedrag is (maak vanuit de werkvloer een gedragscode).

Organiseer voor iedereen omstanderstrainingen.

Breng de risico’s van grensoverschrijdend gedrag in kaart (RI&E) en neem maatregelen om dit bij de bron aan te pakken: zorg voor een veilige werkvloer.

Geef goede voorlichting, regelmatig herhalen, en zorg dat mensen hier altijd over kunnen beschikken (via verschillende kanalen).

Hierbij kan gebruik gemaakt worden van de handreiking van Mariette Hamer (ook voor niet seksueel grensoverschrijdend gedrag): Handreiking Meldingen van seksueel grensoverschrijdend gedrag op de werkvloer | Publicatie | Rijksoverheid.nl"
Ruime meerderheid vakbondsleden bij bloedbank Sanquin staat achter nieuwe cao,2023-07-03,/nieuwsbericht/sectornieuws/zorg-welzijn/2023/07/ruime-meerderheid-vakbondsleden-bij-bloedbank-sanq,"Van de vakbonden hebben zowel FNV-leden (75%) als CNV-leden (80%) voor de afspraken in de nieuwe cao gestemd. Na turbulente onderhandelingen en een periode waarin er al acties werden voorbereid is de rust bij de bloedbanken weer teruggekeerd. De nieuwe cao heeft een looptijd van een jaar en gaat met terugwerkende kracht in per 1 januari 2023.

Dat leden nu akkoord gaan geeft de vakbonden een duwtje in de rug. Joris den Ouden, bestuurder FNV Zorg & Welzijn: ‘We hebben goede afspraken kunnen maken over een loonsverhoging, dat was belangrijk voor onze leden om de dalende koopkracht enigszins te verlichten. Maar er liggen nog voldoende andere punten die we willen verbeteren. Zoals het verlagen van de werkdruk.’ CNV-onderhandelaar Karel Nugteren vult aan: ‘Dat vergt meer tijd, daar konden onze leden nu niet op wachten. Maar die punten komen zeker aan bod in de gesprekken over de volgende cao.’

Tot 13,75% erbij voor lagere salarisschalen

Met terugwerkende kracht krijgen de werknemers per 1 februari 2023 5% meer salaris, waarbij een minimum van € 150 is afgesproken. Op 1 november 2023 komt er nog eens 5% bij. Door het minimum van € 150 kan de loonsverhoging voor werknemers in de laagste salarisschalen oplopen tot 13,75% voor één jaar.

2.000 werknemers

Bij Sanquin werken ruim 2.000 mensen. De nieuwe cao loopt van 1 januari 2023 t/m 31 december 2023."
Cao onderhandelingsresultaat MBO,2023-07-03,/nieuwsbericht/sectornieuws/fnv-overheid/2023/07/cao-onderhandelingsresultaat-mbo,"FNV Onderwijs & Onderzoek heeft, samen met de andere betrokken vakbonden, een onderhandelingsresultaat bereikt voor de cao MBO. In totaal geldt er een verhoging van 12,7% in de onderste schaal, aflopend naar 8,8% voor eind schaal 18. De jeugdlonen worden, vanaf 18 jaar, afgeschaft.

Jeugdlonen vanaf 18 jaar afgeschaft

FNV Onderwijs & Onderzoek cao-onderhandelaar Bernard Koekoek: ‘Nadat de onderhandelingen enkele weken geleden muurvast kwamen te zitten, hebben we nu uiteindelijk toch een goed cao resultaat kunnen afsluiten. Met een prima loonsverhoging ook voor de werknemers, zeker in de lagere schalen. Dat is hard nodig om de almaar oplopende kosten van levensonderhoud te dekken. Daarnaast is het natuurlijk erg positief dat de minimum jeugdlonen worden afgeschaft.’

Belangrijkste cao resultaten

Looptijd cao: van juni 2023 tot juni 2024 (12maanden)

Loon:

Loonsverhoging per 1-7 a.s.: €100,- nominaal, vervolgens 4,57% = gemiddeld een verhoging van 7%

Loonsverhoging per 1-1-2024: 3%

Eenmalig peildatum 1-7: €1000,-

Afschaffen jeugdlonen voor alle werknemers boven de 18 jaar.

In de looptijd van de cao geeft dit een verhoging van 12,7% in de onderste schaal aflopend naar 8,8% voor eind schaal 18.

Stagevergoeding voor minimaal €250,-

Thuiswerkvergoeding minimaal naar fiscaal onbelast maximum i.e. €2,15 voor 2023

Startende docenten krijgen de mogelijkheid minder lessen te geven om goed ingewerkt te kunnen raken.

Bernard Koekoek: ‘Daarnaast gaan we als sociale partners samen een serie regionale gesprekken voeren om ons te ‘laten inspireren’ op de relevante ontwikkelingen voor de toekomst van de cao MBO.’

Ledenraadpleging

Het woord is nu aan de leden. Zij krijgen allemaal een uitnodiging om te stemmen en kunnen dat nog tot 12 juli doen. Onder deze cao vallen ruim 61.000 werknemers. De vorige cao MBO liep tot en met 31 mei."
FNV: stel naast groene ook sociale eisen aan klimaatfondsen,2023-06-30,/nieuwsbericht/algemeen-nieuws/2023/06/fnv-stel-naast-groene-ook-sociale-eisen-aan-klimaa,"Aanstaande maandagavond geven vakbond FNV en verschillende andere organisaties tijdens het Sustainable Finance Lab in Pakhuis De Zwijger een sterk signaal aan Brussel: het Europese begrotingsbeleid moet groen èn sociaal zijn. Dit is noodzakelijk, omdat er vanuit Europa enorme fondsen komen waarmee bedrijven moeten gaan vergroenen. De boodschap van FNV is: hang daar sociale voorwaarden aan.

Groene en sociale voorwaarden

Bedrijven mogen wat de organisaties betreft alleen nog maar voor de overheid werken of subsidies krijgen als zij aan sociale en ecologische vereisten voldoen, zoals:

een verplicht klimaatplan;

werken aan scholing van de medewerkers;

en geborgde arbeidsrechten zoals vakbondslidmaatschap en cao’s;

het voorkomen van verslechteringen in arbeidsvoorwaarden;

het respecteren van de informatie- en raadplegingsrechten van werknemers,

Wat de FNV betreft zou een bedrijf geen belastinggeld mogen krijgen als het niet wil investeren in zijn werknemers en de ecologie. Publiek geld is geen gratis geld, het is door werkenden opgebracht en hoort dan ook ten goede te komen aan werkenden. Petra Bolster-Damen, Internationaal Secretaris bij de FNV: 'Werknemers maken de transitie. De transitie gaat over ons en moet daarom ook mét ons afgesproken worden. In de eisen voor het EU-begrotingsbeleid, in nationaal beleid en vooral ook binnen bedrijven.'

Bezuinigingsreflex is verkeerde reflex

De FNV vindt het een heel slecht idee als lidstaten weer in de bezuinigingsreflex schieten zoals ze dat eerder tijdens de financiële crisis deden. Een investeringsstop, afbraak van sociaal beleid, werknemersrechten en arbeidsvoorwaarden waren het gevolg. Dat kan en mag niet meer gebeuren, de discussie over de begrotingsvoorwaarden is daarom nu ook weer in volle gang.

Bolster-Damen: 'Het is nodig dat de komende jaren juist méér geïnvesteerd wordt in mensen, in goed werk en in duurzame en inclusieve groei. We moeten onze sociale EU-doelstellingen, op het terrein van werk, inkomen, scholing, gelijkheid en de bestrijding van armoede en sociale uitsluiting juist in moeilijke tijden voorop blijven zetten.'

Spanningsveld

Op dit moment voldoet meer dan de helft van de EU-lidstaten niet aan de vereisten van het Europese begrotingsbeleid (de 3% schuld- en 60% tekortnorm). Dat betekent dat deze lidstaten moeilijke beslissingen moeten nemen om daaraan te kunnen voldoen. Over die regels wordt nu onderhandeld.

Het is zaak dat de Europese begrotingsregels daarbij voldoende ruimte laten voor nationale sociale en groene investeringen. Sociale en groene randvoorwaarden zijn noodzakelijk bij het Europese begrotingstoezicht. Alleen op die manier kan iedere burger meekomen bij het uitvoeren van de Green Deal en het bereiken van klimaatneutraliteit.

De begrotingsregels hebben ook gevolgen in de lidstaten zelf want het zijn EU vereisten aan de nationale besteding van publiek geld. De FNV en de andere organisaties roepen daarom op tot concrete sociale en groene eisen aan overheidsaanbestedingen en bij staatssteun aan bedrijven, zoals de groene fondsen."
FNV: verhoog sociaal minimum,2023-06-30,/nieuwsbericht/algemeen-nieuws/2023/06/fnv-verhoog-sociaal-minimum,"Het bedrag dat mensen minimaal nodig hebben om van te leven, het sociaal minimum, is in Nederland veel te laag. Mensen die leven van het sociaal minimum komen nu tussen de 100 en 500 per maand tekort, zegt de commissie sociaal minimum vandaag in haar eerste advies aan het kabinet.

FNV vicevoorzitter Kitty Jong: “De FNV en vele andere partijen, waaronder de SER, geven al jaren aan dat het sociaal minimum in Nederland veel te laag is. Als FNV zijn we blij met de erkenning dat een - door het kabinet ingestelde - commissie tot hetzelfde oordeel komt. Maar het is vooral wrang. Te lang hebben dus teveel mensen in Nederland in armoede geleefd en doen dat nog steeds. De overheid verzuimt al jaren haar taak om de bestaanszekerheid van burgers te garanderen, bijvoorbeeld door jaarlijks te bezuinigen op de bijstand en het minimumloon laag te houden. De commissie sociaal minimum geeft een doorwrochte analyse waarom het bestaansminimum fors omhoog moet. Het kabinet kán niet om dit advies heen en moet het sociaal minimum zo snel mogelijk verhogen zodat het grondwettelijke recht op bestaanszekerheid wordt gegarandeerd.”

FNV voert al lange tijd actie voor de verhoging van het minimumloon naar 14 euro per uur met daaraan een blijvende koppeling van de bijstand en de AOW. Onder druk van deze acties is begin dit jaar het minimumloon met 10% verhoogd met daaraan gekoppeld de uitkeringen, maar deze verhoging is nog niet voldoende om armoede te voorkomen.

Volgens de FNV staat de bestaanszekerheid van veel mensen in Nederland onder druk. Vele uitkeringsgerechtigden, gepensioneerden, maar ook werkenden komen moeilijk rond. 90% van de bijstandsgerechtigden leeft onder de door de Europese Commissie vastgestelde Armoederisicogrens. Deze gaat uit van 60% van het mediane inkomen.

De commissie Sociaal Minimum adviseert om onder andere voor het basisbudget de bijstand met 7,4% te verhogen en het minimumloon met 7%. Daar bovenop zou volgens de commissie ook een flexbudget toegevoegd moeten worden van 3%, 6% of 9%. Kitty Jong: “Het is nog maar de vraag of alle maatregelen samen voldoende zijn. Daarnaast biedt het opsplitsen van het advies in; wat minimaal nodig is en in wat menselijk nodig is teveel ruimte voor de overheid om deelkeuzes te maken. Dat is onacceptabel, want bestaanszekerheid is meer dan alleen je boterham kunnen betalen. Mensen moeten ook kunnen leven. De aanbevelingen van de commissie betekenen wat de FNV betreft dan ook een forse verhoging van het minimumloon en de uitkeringen tot boven de hoogte van de Europese armoedegrens. Er is geld genoeg in Nederland, het is nu een kwestie van eerlijk verdelen. Het is alle hens aan dek.”"
Uitbuiting uitkeringsgerechtigden niet langer onder de radar,2023-06-30,/nieuwsbericht/sectornieuws/uitkeringsgerechtigden/2023/06/uitbuiting-uitkeringsgerechtigden-niet-langer-onde,"Bedrijven die uitkeringsgerechtigden zonder loon laten werken, komen daar niet langer ongezien mee weg. Dat is het gevolg van de uitspraak in een rechtszaak die de FNV tegen de gemeente Groningen had aangespannen. Daarin eiste de vakbond dat de gemeente de namen aanlevert van bedrijven die deze vorm van uitbuiting mogelijk maken. De rechter geeft de vakbond daarin gelijk.

‘Dit is een historische uitspraak’, zegt Maureen van der Pligt, bestuurder FNV Uitkeringsgerechtigden. ‘Met deze jurisprudentie in de hand kunnen wij soortgelijke praktijken overal in Nederland gaan aanpakken. We gaan er vanuit dat de rechter ons dan weer in het gelijk stelt.’

De gemeente Groningen liet mensen in de bijstand een half jaar werken bij allerlei bedrijven. De werkgever betaalde daarvoor in totaal €12,50 per uur, maar de uitkeringsgerechtigde kreeg daar maar €2,- euro per uur van. De rest van het geld werd verdeeld tussen de gemeente en het projectbureau Schakelkans. Volgens de FNV wordt er op deze manier geld verdiend over de ruggen van uitkeringsgerechtigden. ‘Die mensen zijn goedkope arbeidskrachten in een verdienmodel voor werkgevers en een gemeente zoals Groningen’, zegt Van der Pligt daarover.

Namen

De FNV wilde graag de namen van de bedrijven die de mensen volgens deze constructie zonder loon lieten werken. Van der Pligt: ‘Wij willen graag met deze bedrijven en hun eventuele ondernemingsraden in gesprek om ervoor te zorgen dat werkgevers niet langer met dit soort bureautjes in zee gaan, maar mensen een echte kans bieden op een betaalde baan. Een baan met een cao of minimumloon en dus niet voor €2,- per uur.’

Landelijke gevolgen

De FNV stuurde verschillende zogeheten ‘woo-verzoeken’, om antwoord te krijgen op vragen die de vakbond had. De gemeente Groningen hield echter jarenlang de lippen stijf op elkaar. De vakbond stapte daarop dus naar de rechter en met succes. Groningen heeft de namen inmiddels bekend gemaakt aan de vakbond. Formeel zou voor elke nieuwe zaak weer een stap naar de rechter gemaakt moeten worden, maar de kans dat de FNV dan weer in het gelijk wordt gesteld is groot omdat er nu een uitspraak ligt. ‘‘Hiermee kunnen we dus andere soortgelijke constructies overal in het land aan gaan pakken’, aldus FNV-bestuurder Van der Pligt. ‘Deze vorm van uitbuiting moeten we niet willen in Nederland.’"
Cao onderhandelingsresultaat Hbo,2023-06-30,/nieuwsbericht/sectornieuws/fnv-overheid/2023/06/cao-onderhandelingsresultaat-hbo,"FNV Onderwijs & Onderzoek heeft, samen met de andere betrokken vakbonden, een onderhandelingsresultaat bereikt voor de cao Hbo. Afhankelijk van de schaal waarin een medewerker zit, ontvangt de medewerker een loonsverhoging van tussen de 13,8% (onderste schaal) en 6,36% (schaal 13 en hoger). Medewerkers die aan het maximum van schaal 11 en 12 zitten, gaan met deze maatregelen 11,33% respectievelijk 10,45% omhoog.

Aanvullend geboorteverlof wordt aangevuld tot 100% van het wettelijk dagloon

FNV Onderwijs & Onderzoek cao onderhandelaar Tanja Schrijver: ‘Het heeft een aantal onderhandelingsrondes gekost, maar nu ligt er toch een prima cao resultaat op tafel. Met een stevige loonsverhoging, die vooral ook voor werknemers in de lagere schalen hard nodig is om de fors oplopende kosten van levensonderhoud te helpen dekken. Ook goed nieuws is dat voor de duur van het aanvullende geboorteverlof de UWV uitkering van 70% van het dagloon aangevuld wordt tot 100% van het wettelijk (maximum) dagloon. En de regeling werktijdverkorting senioren wordt uitgebreid met de mogelijkheid om naast de huidige WS nog eens maximaal 20% minder te gaan werken t.o.v. de oorspronkelijke betrekkingsomvang. We gaan dit resultaat dan ook positief aan onze leden voorleggen.’

Belangrijkste cao resultaten

De cao heeft een looptijd van 15 maanden, van 1 april 2023 tot en met 30 juni 2024.

Loon

Met ingang van 1 juli 2023 worden de bedragen in schaal 1 tot en met 10 structureel verhoogd met 150 euro bruto. De bedragen in schaal 11 en 12 worden structureel verhoogd met 100 euro bruto.

Het maximum van de functieschalen 11 en 12 wordt daarop aanvullend verhoogd met een extra trede. Medewerkers die al op het maximum van deze twee functieschalen zijn ingeschaald ontvangen per 1 juli het nieuwe maximum. Bij salarisschaal 11 hebben partijen aan de onderkant een extra aanlooptrede toegevoegd.

De verhoogde bedragen in schalen 1 tot en met 12 worden vervolgens per 1 juli verhoogd met 6,36%.
 Ook schaal 13 en hoger krijgen een verhoging van 6,36%.

Afhankelijk van de schaal waarin een medewerker zit ontvangt de medewerker daarmee een loonsverhoging tussen de 13,8% (onderste schaal) en 6,36% (schaal 13 en hoger).

Medewerkers die aan het maximum van schaal 11 en 12 zitten, gaan met deze maatregelen 11,33% respectievelijk 10,45% omhoog. De verhogingen worden uiterlijk met het salaris van september 2023 met terugwerkende kracht uitbetaald.

Met het salaris van september 2023 ontvangen alle medewerkers die op dat moment in dienst zijn bij een hogeschool een incidentele pensioengevende uitkering van 833 euro bruto naar rato van het dienstverband.

Werkdruk

In de cao wordt een definitie van werklast toegevoegd en wordt verduidelijkt dat er geen verplichting tot arbeid bestaat tijdens de tot de werktijd behorende koffie-of theepauzes. Partijen hebben afspraken gemaakt die eraan moeten bijdragen dat de werklast past bij de aanstellingsomvang.

Verzekeren inkomensterugval gedeeltelijke arbeidsongeschiktheid

Werknemers die ziek zijn geworden na 1 maart 2020 en gedeeltelijk arbeidsongeschikt zijn/worden verklaard, vallen onder een WIA-hiaatverzekering. Is dat niet het geval, dan garanderen hogescholen een arbeidsovereenkomst op tenminste 50% restverdiencapaciteit. Daarmee wordt voorkomen dat arbeidsongeschikte medewerkers in de bijstand terecht komen.

Vitaliteit

Voor een goede start stelt iedere hogeschool een inwerkbeleid op, dat tegemoet komt aan de benodigde professionalisering en het adequaat inwerken van de nieuwe werknemer.

Startende werknemers krijgen voortaan ook de beschikking over 45 DI-uren naar rato van de betrekkingsomvang. De regel dat beneden 0,4 fte geen DI-uren worden toegekend vervalt voor alle personeelsleden.

Voor de duur van het aanvullende geboorteverlof wordt de UWV uitkering van 70% van het dagloon aangevuld tot 100% van het wettelijk (maximum) dagloon.

De regeling werktijdverkorting senioren (WS) wordt uitgebreid met de mogelijkheid om naast de huidige WS nog eens maximaal 20% minder te gaan werken t.o.v. de oorspronkelijke betrekkingsomvang. Deze aanvullende WS is dan onbetaald verlof met behoud van pensioenopbouw en premieverdeling.

Een jaar voor het bereiken van de AOW-gerechtigde leeftijd treden werkgever en werknemer in overleg over de pensioendatum. Daarbij heeft de medewerker het recht om:

het schooljaar af te maken, wanneer het bereiken van de AOW-gerechtigde leeftijd ligt tussen 1 januari en 1 juli;

het kalenderjaar af te maken, wanneer het bereiken van de AOW-gerechtigde leeftijd valt tussen 1 september en 31 december.

Sociale veiligheid

Op instellingsniveau wordt in overleg een ombudsfunctionaris aangesteld of wordt op andere wijze de sociale veiligheid geborgd.

Flex

De contractvorm D-3 (arbeidsovereenkomst voor bepaalde tijd met uitzicht op vast) wordt aangepast. Structureel werk wordt in principe uitgevoerd op basis van een vast contract of op basis van een tijdelijk contract met uitzicht op vast. Een werknemer met een tijdelijk contract met uitzicht op vast zal na één jaar in vaste dienst worden genomen.

Als de werknemer onvoldoende wordt beoordeeld of niet beoordeeld kan worden (bijv. door ziekte of andere oorzaken) kan de periode tijdelijke dienst worden verlengd met maximaal één jaar.

Inschaling docenten

Vanaf 1 september 2023 geldt dat functies waarvan onderwijsgevende taken deel uitmaken (docentfuncties), waarvoor het hebben van een volledige en overdraagbare BDB (hierin is de BKE geïntegreerd) vereist is (of vergelijkbare functie-eisen), minimaal op functieschaal 11 moeten worden gewaardeerd.

Ledenraadpleging

Het woord is nu aan de leden. Zij kunnen er nog tot 6 juli, 17.00 uur, over stemmen.

Onder de cao zijn ruim 46.000 werknemers werkzaam. De vorige cao liep van 1 april 2022 tot 1 april 2023."
Cao onderhandelingsresultaat Universiteiten,2023-06-29,/nieuwsbericht/sectornieuws/fnv-overheid/2023/06/cao-onderhandelingsresultaat-universiteiten,"FNV Onderwijs & Onderzoek heeft, samen met de andere betrokken vakbonden, een onderhandelingsresultaat bereikt voor de cao Nederlandse Universiteiten. Met niet alleen een stevige loonsverhoging, maar ook met de omzetting van tijdelijke naar meer vaste contracten.

Terugdringen van flexbanen

FNV Onderwijs & Onderzoek cao onderhandelaar Jan Boersma: ‘Het heeft even geduurd, met veel onderhandelingsrondes, maar nu ligt er een behoorlijk goed cao resultaat op tafel. Met een stevige loonsverhoging, die vooral ook voor werknemers in de lagere schalen hard nodig is om de almaar oplopende kosten van levensonderhoud te helpen dekken. Meer dan de combinatie zat er niet in het vat en daarmee is het net niet gelukt om het verlies in koopkracht voor dit jaar voor de onderste schalen helemaal af te dekken. Wel gaan we nu ook daadwerkelijk stappen zetten in het terugdringen van het aantal flexbanen van docenten op de Universiteiten. We gaan dit resultaat dan ook positief aan onze leden voorleggen.’

Belangrijkste cao resultaten

De looptijd van de cao is 15 maanden, van 1 april 2023 tot en met 30 juni 2024.

Een structurele loonsverhoging per 1/8/23 van 9%.

Een eenmalige uitkering van 1.200€ voor de schalen met het minimum uurloon van 14€; 1000€ voor de schalen t/m9 en 800€ voor de schalen 10 en hoger.

Sectorale afspraak voor flexibele schil tijdelijke contracten van het Wetenschappelijk Personeel naar 13,5% in max.3 jaar met inspanningsverplichting voor de afzonderlijke universiteiten, resulterend in omzetting van 300 tijdelijke naar vaste contracten. Hetzij als docent, hetzij als Universitair Docent, met daarbij aanscherping van de voorrangspositie van tijdelijk docenten.

Voor de technisch ontwerper in opleiding geldt nu ook het minimum uurloon van14€ en ook hier vervolgens de loonsverhoging van 9% +de eenmalige uitkering.

Uitbetaling eindejaars uitkering: van december naar november.

Diversiteit & inclusie

Goede Vrijdag mag door werknemers met andere levensovertuiging/ religie jaarlijks ingeruild worden voor een andere feestdag; vooruitlopend op wetgeving introductie van gedeeltelijk doorbetaald transitieverlof.

Duurzame inzetbaarheid

Verbetering van financiële arbeidsvoorwaarden voor de schalen t/m 7 van het vitaliteitspact naar 60-80-100 en 80-90-100.

Afbouwregeling nachtdiensten voor 57-plussers.

Loondoorbetaling bij ziekte: volledige loondoorbetaling in eerste ziektejaar.

14 Nederlandse universiteiten

Het woord is nu aan de leden. Uiterlijk 26 juli 2023 besluiten partijen of dit onderhandelingsresultaat wordt omgezet in een definitief akkoord. Onder de cao zijn ruim 63.000 werknemers werkzaam; op 14 Nederlandse universiteiten. De vorige cao liep eind maart af."
FNV: Gesprekken uitzend-cao liggen stil,2023-06-28,/nieuwsbericht/sectornieuws/flex/2023/06/fnv-gesprekken-uitzend-cao-liggen-stil,"Er ligt een bom onder de cao-onderhandelingen voor uitzendkrachten. Heet hangijzer is de manier waarop huisvesting voor arbeidsmigranten geregeld moet worden. FNV wil dat er duidelijk afspraken komen over maximale huurtarieven die uitzendbureaus in rekening mogen brengen. Tot die tijd wordt er wat de vakbond betreft niet meer onderhandeld.

De huisvestingskosten die door uitzendbureaus in rekening worden gebracht bij arbeidsmigranten zijn op dit moment te willekeurig en dat zorgt in sommige gevallen voor onwenselijke situaties en een grote afhankelijkheid van de werkgever. Om misstanden te voorkomen wil de FNV dat de kosten voor huisvesting worden gereguleerd door een maximum van 20% of 25% van het wettelijk minimumloon in te stellen, afhankelijk van het type huisvesting. Deze eis willen de uitzendbureaus niet vastleggen.

Onevenredig hoge huisvestingskosten

FNV-onderhandelaar Karin Heynsdijk: ‘Onevenredig hoge huisvestingskosten zijn een grote bron van ellende voor arbeidsmigranten die in Nederland werken. Zij worden soms gedwongen om een groot deel van hun inkomen af te staan voor een dak boven het hoofd. Het zorgt bovendien voor ongezonde afhankelijkheid van de werkgever. We praten al heel erg lang over het verbeteren van deze onwenselijke situatie en daarom is het zo belangrijk dat er nu harde afspraken over op papier komen. Wij willen voorkomen dat er in de toekomst toch nog uitzonderingen gemaakt kunnen worden. Voor ons is dit een breekpunt in de onderhandelingen. Als de uitzendbranche hier niet mee instemt, dan zijn we uitgepraat.’

Verhalen van uitzendkrachten

Vandaag bood een aantal uitzendkrachten samen met FNV-er Heynsdijk de vertegenwoordigers van brancheorganisatie ABU en NBBU een bundel aan met verhalen van uitzendkrachten. Daaruit blijkt dat er nog erg veel te verbeteren valt voor de grote groep van zo’n 380.000 mensen die via het uitzendbureau werken. Heynsdijk: ‘De verhalen zijn schrijnend. Van uitzendkrachten die geen nieuw contract krijgen omdat ze misstanden aankaarten tot het verhaal van Robert, een arbeidsmigrant die van de ene op de andere dag door het uitzendbureau uit zijn huis werd gezet en noodgedwongen in zijn auto moest slapen. We hebben met de uitzendbureaus in de cao afgesproken dat we dit soort misstanden willen aanpakken, maar onder andere op het punt van huisvestingskosten geven ze nu niet thuis. Hopelijk komen ze nog tot inkeer.’

Uitzend-cao

De huidige uitzend-cao loopt af op 1 januari 2024, maar de onderhandelingen voor een nieuwe collectieve arbeidsovereenkomst waren al in volle gang. Ze zijn nu stopgezet tot de branche bereid is tot een socialer huisvestingsbeleid.

De verhalenbundel met ervaringen van uitzendkrachten vind je hier: Uitgefaseerd"
Nieuwe afspraken gehandicaptenzorg verlichten inflatiepijn 200.000 werknemers,2023-06-27,/nieuwsbericht/sectornieuws/zorg-welzijn/2023/06/nieuwe-afspraken-gehandicaptenzorg-verlichten-infl,"De 200.000 medewerkers in de gehandicaptenzorg krijgen vanaf 1 september in oplopende mate 10% meer salaris. Bovendien is er een minimumbedrag afgesproken waardoor de mensen die het minste verdienen er zelfs tot 15% op vooruit gaan. Dat is het resultaat van afspraken die vakbonden en werkgevers (VGN) vanavond maakten. De afspraken zijn aanvullend op de lopende cao en nodig om de gevolgen van de inflatie te verzachten.

Saida Youssef, bestuurder FNV Zorg & Welzijn: ‘Het was een weg vol hobbels, maar dankzij onze leden die bereid waren om actie te voeren en de toenemende dreiging van nog meer acties, ligt er nu een set aanvullende afspraken waar we tevreden over kunnen zijn. Erg belangrijk, want deze mensen doen enorm belangrijk werk, maar zagen vanwege de inflatie hun koopkracht keihard verdampen. We zijn er nog niet, want op het gebied van werkdruk en het personeelstekort is er nog werk aan de winkel. Maar dit is een stap in de goede richting.’

Loonstijging

De GHZ-medewerkers krijgen naast de loonstijging van 3,2% die zij volgens de lopende cao in mei al kregen, ook nog eens 3% meer loon per 1 september 2023 met een bodem van 80 euro. Vanaf 1 december komt er dan nog eens 3% bij, ook met 80 euro als minimum. Ook voor 2024 zijn afspraken gemaakt. Dan stijgt het salaris op 1 juni met 2% met een bodem van 55 euro en nog eens met 2% op 1 december, wederom met een bodem van 55 euro. Verder wordt de reiskostenvergoeding verdubbeld van 8 cent naar 16 cent per kilometer. Dat is een verhoging van 100%. Ook worden de voorwaarden voor de onregelmatigheidstoeslag verbeterd. Die wordt nu berekend over het feitelijke uurloon.

Werkdruk

Belangrijk is ook dat de torenhoge werkdruk wordt tegengegaan. Medewerkers in vaste dienst krijgen eerste keus bij het maken van roosters. Nu zijn het vaak de zzp’ers die de dienst uitmaken, waardoor voor de vaste medewerkers vaak de zwaardere diensten overblijven.

Saskia Bijenhof werkt in de GHZ. ‘De werkdruk en de inflatie wegen zwaar op ons als medewerkers in de GHZ. Mensen waren het echt zat. Maar dankzij de bodem in de loonafspraken die we nu hebben kunnen maken, gaan de laagste schalen er tot 15% op vooruit. Bovendien krijgen vaste mensen voorrang bij het inroosteren waardoor de werkdruk omlaag kan. Dat is enorm belangrijk.’

Acties opgeschort

De afgelopen maanden hebben de moeizame onderhandelingen voor boosheid en actiebereidheid gezorgd onder leden van de vakbond. Er werd al actie gevoerd en er stonden meer acties op stapel. Vanwege de gemaakte afspraken zijn die nu opgeschort. De leden krijgen de komende maand de mogelijkheid om te stemmen over de afspraken."
Mooie afspraken bij Etos: 10% erbij in een jaar,2023-06-27,/nieuwsbericht/sectornieuws/handel/2023/06/mooie-afspraken-bij-etos-10-erbij-in-een-jaar,"Blijdschap en hier en daar zelfs een traantje vanmiddag in het hoofdkantoor van Ahold Delhaize in Zaandam. Daar wisten winkelmedewerkers van Etos en de FNV eindelijk goede afspraken te maken met de directie van de drogist over de nieuwe cao. Het personeel krijgt er 10% salaris bij in een jaar: 7% per 19 juni en nog eens 3% in januari 2024.

Samen met de 5% die de 2.750 Etosmedewerkers er begin dit jaar al bij kregen in een zogeheten tussen-cao voor een halfjaar, moet deze loonsverhoging ervoor zorgen dat zij hun boodschappen en rekeningen kunnen blijven betalen zonder in de problemen te komen.

Deze waardering voelt heel goed

Carla Cornelesen, winkelmedewerker van Etos: ‘Ik ben ongelooflijk blij. Etos heeft dit keer echt naar ons geluisterd. Dat stukje waardering voelt heel goed. Dat verdienen wij ook, we werken er iedere dag met z’n allen heel hard voor.’

Leden FNV mogen nu stemmen

Cindy Onvlee, bestuurder FNV Handel: ‘Dit is een heel mooi resultaat na drie rondes onderhandelen. Wij leggen het positief voor aan onze leden, die mogen stemmen en laten weten of ze het ermee eens zijn.’

Verder praten over aanpak werkdruk

De FNV praat nog verder met Etos over maatregelen tegen de hoge werkdruk. Onvlee: ‘Het zal alvast helpen dat de lonen omhooggaan, dat is stap 1. Daarmee wordt het voor mensen al aantrekkelijker om bij Etos te komen werken en staan er straks hopelijk weer meer mensen in de winkels. Wij willen de komende tijd nog specifieke afspraken maken tegen de werkdruk.’

Ouderen mogen eerder stoppen

Voor oudere werknemers komt er alvast een RVU-regeling. Wie twintig dienstjaren heeft, mag een jaar eerder stoppen met werken. Zo halen meer mensen gezond hun pensioen.

Stakingen gelukkig niet nodig

Vanochtend voerden Etosmedewerkers nog actie op de stoep van Ahold Delhaize, vlak voor het begin van de derde onderhandelingsronde. In december en januari staakte het personeel massaal en gingen honderden winkels in het land dicht. Onvlee: ‘Gelukkig hoefde het dit keer niet zover te komen.’"
Meer dan 100 ballonnen voor directie Etos,2023-06-26,/nieuwsbericht/sectornieuws/handel/2023/06/meer-dan-100-ballonnen-voor-directie-etos,"Het wordt nog even flink blazen voor een delegatie van winkelmedewerkers van Etos. Zij overhandigen morgenochtend in Zaandam meer dan honderd ballonnen aan de cao-onderhandelaars van de drogisterijketen. Daarmee vragen zij om een goede loonsverhoging, minder werkdruk en meer waardering voor hun werk.

De actie bij het hoofdkantoor van Ahold-Delhaize duurt van 9.00 tot 12.00 uur. Om 10.00 uur gaan de onderhandelaars van de FNV om tafel met de directie van Etos om te praten over de nieuwe cao.

Symbool voor tekort aan mensen bij Etos

Shefania Sewbaks, bestuurder FNV Handel: ‘Wij gaan morgen voor de derde keer onderhandelen met Etos over de nieuwe cao. Vooraf voeren we actie bij het hoofdkantoor. De ballonnen staan symbool voor de medewerkers die er niet bij kunnen zijn omdat zij hun winkels open moeten houden. Voor het tekort aan mensen dus, en de hoge werkdruk.’

Steeds meer collega's stoppen ermee

Ellen, winkelmedewerker van Etos: ‘We staan met veel te weinig mensen in de winkels. Het is iedere dag aanpoten voor ons. Steeds meer collega’s houden dit niet vol en stoppen ermee, waardoor we met nog minder mensen komen te staan.’

Salarissen moeten allereerst omhoog

De FNV zegt dat allereerst de salarissen omhoog moeten. Met minstens 14,3%. Ook wil de vakbond een minimumloon afspreken van € 14 euro. Sewbaks: ‘Dat is tenminste een leefbaar loon. Als er niet meer salaris bijkomt, is het heel onaantrekkelijk om te werken bij Etos. De werkdruk blijft dan bestaan en zal alleen maar hoger worden in de winkels.’

5% van januari telt niet mee

Etos biedt slechts 5% erbij per 1 juli en nog eens 2% in januari (in een cao tot juli 2024). Volgens de directie is dat genoeg voor de mensen om het hoofd boven water te houden, omdat zij er afgelopen januari al 5% bij hebben gekregen. Maar, zegt Sewbaks: ‘Die loonsverhoging telt niet mee. Die was nog voor achterstallig onderhoud, toen de inflatie zo historisch hoog was en veel mensen nauwelijks konden rondkomen.’

Honderden winkels dicht

In december en januari hebben winkelmedewerkers van Etos gestaakt. Daarbij gingen honderden winkels in het land dicht. De werknemers zijn daarna akkoord gegaan met een tussen-cao waarin de salarissen voor een halfjaar met 5% stegen.

Lonen blijven laag door Primarkpremie

De lonen bij Etos, maar ook Kruidvat en andere winkels zijn de laatste jaren naar het minimum gedrukt. Dit komt door de zogeheten Primarkpremie, waarbij bedrijven een subsidie krijgen als zij hun mensen het minimumloon betalen of net daarboven. Als zij de lonen verhogen, raken zij de subsidie kwijt. De FNV wil dat deze ‘perverse prikkel’ verdwijnt."
Bijna alle FNV-leden verffabriek PPG akkoord met 10% erbij,2023-06-26,/nieuwsbericht/sectornieuws/procesindustrie/2023/06/fnv-leden-verffabriek-akkoord-met-10-procent,"Vrijwel unaniem hebben de FNV-leden bij de verffabrieken van PPG Coatings ingestemd met hun nieuwe cao. Maar liefst 98% is akkoord gegaan met een loonsverhoging van 10%.

Erik de Vries, bestuurder FNV Procesindustrie: ‘Daarmee komt een einde aan een roerige tijd voor de werknemers. Zij hebben de afgelopen maanden hard moeten knokken voor mooie afspraken. Die loonsverhoging is dik- en dikverdiend.’

Bijna een maand gestaakt

Honderden werknemers van de grootste verfproducent van Nederland staakten bijna een maand voor een beter loon. Een landelijke actiedag in Amsterdam ging twee weken geleden op het laatste moment niet door, nadat de directie eieren voor zijn geld koos en eindelijk goede afspraken maakte met de FNV.

1.100 werknemers

Bij PPG Coatings Nederland werken 1.100 mensen, in onder andere Amsterdam, Tiel, Uithoorn en Den Bosch. Het concern is onderdeel van PPG Industries, dat vorig jaar een omzet draaide van 17,7 miljard dollar."
Teleurgestelde werknemers Nestlé staken vanaf dinsdagochtend 48 uur,2023-06-26,/nieuwsbericht/sectornieuws/voedingsindustrie/2023/06/werknemers-nestle-staken-48-uur,"De werknemers van voedingsmiddelenbedrijf Nestlé in Nunspeet staken vanaf dinsdagmorgen 7.00 uur minstens twee dagen en nachten op rij. Zij zijn zeer teleurgesteld over de magere loonsverhoging die de directie aan hen wil geven.

De werknemers van de fabriek willen er dit jaar minstens 10% salaris bij (per 1 april), maar Nestlé vindt 3% en € 175 per maand genoeg. Het bedrijf heeft vrijdag een ultimatum van de FNV laten verlopen.

Vervelend, maar geen andere manier

Robert Wonnink, bestuurder FNV Voedingsindustrie: ‘Dus komen de mensen nu in actie. Vervelend dat het moet, maar zij zien geen andere manier om een betere cao af te dwingen. Dit is een eerste staking, ik sluit niet uit dat er meer komen.’

Koffie, sauzen, diepvriespizza's

De FNV probeert al maandenlang een goede cao af te spreken met de producent van onder andere Nescafé koffie, KitKatrepen, Maggisauzen en Wagner diepvriespizza’s. De leden van de vakbond veegden in april de uitkomsten van een onderhandelingsresultaat van tafel. Ondanks de grote weerstand van het personeel houdt de directie vast aan haar loonbod.

Onvrede over beloningssysteem

Onder het hoger personeel, voor wie een andere cao geldt binnen Nestlé, is er bovendien grote onvrede over de manier van belonen (met een zogeheten merit matrixsysteem).

800 mensen onder de cao

Bij Nestlé werken ongeveer 1.200 mensen. Bijna 800 van hen vallen onder de bedrijfscao, waarvan 531 in de fabriek in Nunspeet en de overige in Amstelveen."
"Historisch akkoord, eindelijk een cao bij Swissport Cargo",2023-06-22,/nieuwsbericht/sectornieuws/schiphol/2023/06/historisch-akkoord-eindelijk-cao-bij-swissport,"Vorige week zag het er al zonnig uit, maar gisteren werd het definitief: vrachtafhandelaar Swissport Cargo en FNV Luchtvaart zijn het eens over een cao. De eerste, bij dit bedrijf. Onder de cao gaat het personeel er minimaal 10% in loon op vooruit ten opzichte van 2022 en wordt de onregelmatigheidstoeslag (ort) verhoogd naar 25%. Stijn Jansen, bestuurder FNV Luchtvaart: ‘We zijn heel blij dat we witte rook hebben en dat acties niet nodig zijn.'

De loonsverhoging van 10% geldt met terugwerkende kracht vanaf 1 januari 2023, minus de al eerder ingevoerde loonsverhoging van minimaal 4,25%. Daarnaast krijgen alle medewerkers op 1 september structureel € 30 bruto extra per maand uitbetaald.

Voor het eerst cao

Een belangrijk punt tijdens de onderhandelingen was het omzetten van het huidige personeelsboek van de vrachtafhandelaar naar een cao. Daarmee is de vakbond in de toekomst automatisch een gesprekspartner als het om arbeidsvoorwaarden gaat. De nieuwe cao geldt van 1 januari tot en met 31 december 2023. Ook heeft Swissport, als laatste van de bedrijven die te maken hebben met vrachtafhandeling, formeel toegezegd om deel te nemen aan de onderhandelingen voor een cao die geldt voor de hele sector luchtvracht.

Voordelen oudere werknemers

Naast loon zijn er in de cao ook andere afspraken opgenomen. Zo wordt de ort per 1 augustus 25% (dat is nu 22%) en geldt per 1 juli een generatiepact. Hierdoor kunnen werknemers van 60 jaar of ouder vanaf september 80% van hun uren werken tegen 90% van het loon, terwijl de pensioenopbouw 100% blijft. Ook hoeven 60-plussers onder de nieuwe cao geen nachtdiensten meer te draaien.

Ondernemingsraad niet betrokken

In berichtgeving op 9 juni gaf FNV Luchtvaart aan dat de eerdere arbeidsvoorwaarderegeling in samenspraak met de ondernemingsraad ingevoerd is. Deze bleek echter eenzijdig, zonder instemming van de ondernemingsraad, opgelegd te zijn door Swissport.

266 personeelsleden

Swissport Cargo is een vrachtafhandelaar op Schiphol met 266 werknemers. De leden van de FNV mogen in de komende periode stemmen over dit resultaat. Als zij akkoord zijn, is de cao een feit."
Toch flinke salarisstijging voor personeel verpleeghuis- en thuiszorg,2023-06-22,/nieuwsbericht/sectornieuws/zorg-welzijn/2023/06/toch-flinke-salarisstijging-voor-personeel-verplee,"Vakbonden en werkgeversorganisatie ActiZ zijn er na lang onderhandelen uit. Er liggen goede afspraken voor de cao voor de 450.000 werknemers in de verpleeghuis- en thuiszorg. De lonen gaan tussen 10 en 14 procent omhoog, de werkdruk wordt aangepakt en ook zijn er afspraken gemaakt die de instroom van jongeren moet stimuleren. Verder gaat de reiskostenvergoeding met 70% omhoog naar € 0,17 per kilometer.

Actievoeren loont

Bert de Haas, bestuurder FNV Zorg & Welzijn: ‘De financiële positie van een groot deel van werknemers is echt zorgelijk *). Ik ben blij dat we met onze acties de werkgevers hebben kunnen overtuigen om tot een beter bod te komen. Een groot deel van het koopkrachtverlies, als gevolg van de hoge inflatie, is met deze afspraken gerepareerd.’ De leden van de FNV hebben nu het laatste woord, zij mogen stemmen over het resultaat van de onderhandelingen.

Meer loon

De lonen gaan in drie stappen omhoog. Op 1 oktober 2023 krijgen de werknemers er 5% bij, met een bodem van € 125. Op 1 maart 2024 wordt het salaris met nog eens 2,5% verhoogd, met een bodem van € 75. Op 1 oktober 2024 komt daar nog eens 2,5% bij, ook met een bodem van € 75. De Haas: ‘Dat betekent dat een grote groep werknemers, met name de huishoudelijke zorg en helpende er flink op vooruit gaan. Een groot deel van hen zelfs 14%. Ook met name beginnend verzorgenden gaan er rond de 14% op vooruit.’ Tot slot vervalt het plafond voor de onregelmatigheidstoeslag (ORT), deze wordt voortaan gekoppeld aan het loon van de werknemer.

Aanpak werkdruk

In de vorige cao waren al afspraken gemaakt over verlaging van de werkdruk, maar die was alleen maar toegenomen. Deels komt dat door de vele vacatures, maar ook door de manier van roosteren. Voor medewerkers in de huishoudelijke zorg wordt gekeken of de werkdruk verlaagd kan worden door de mogelijkheid om diensten te bundelen, tot minimaal 3 uurs diensten. De Haas: ‘Nu zie je nog veel korte diensten en dat geeft meer werkdruk.’ Daarnaast wordt gekeken naar mogelijkheden om de fysieke belasting, die het werk met zich meebrengt, voor alle medewerkers te verminderen. Afspraken over het generatiebeleid worden ook tegen het licht gehouden.

Personeel vaste dienst voor zzp’ers

Personeel in vaste dienst krijgt vanaf nu eerste keus bij invulling van de roosters. De Haas: ‘Hiermee hopen we een einde te maken aan het ‘cherry picking’ van zzp’ers, waardoor vaak de meest zware diensten (waaronder nachtdiensten) door de vaste werknemers worden gedaan. Meer lucht en een verbeterde werk-privé balans voor vaste medewerkers dus.’

Betere afspraken leerlingen

Voor zogenoemde BBB-leerlingen (vier dagen werken en één dag naar school) wordt met ingang van de nieuwe cao alle lestijd als werktijd aangemerkt. De Haas: ‘Dit is een flinke verbetering en deze afspraak is heel belangrijk om jonge mensen te behouden. We hebben de instroom hard nodig.’

Cao verlengd

De huidige cao liep tot en met 31 december 2023, maar is nu met een jaar verlengd tot en met 31 december 2024. De Haas: ‘Verlenging van een cao komt niet vaak voor, maar gezien de zorgelijke financiële situatie van onze leden door de hoge inflatie, zijn we eerder met de werkgevers om tafel gaan zitten.’ De cao was afgesloten toen er nog geen sprake was van hard stijgende inflatie.

*) Gisteren (21 juni) publiceerde de FNV een onderzoek waaruit blijkt dat 46% van de werknemers in de VVT maandelijks geld te kort komt en dat vier op de tien betalingsproblemen verwacht of ze zelfs al heeft. 23% van hen stelt zelfs een bezoek aan de tandarts of dokter uit."
Boswachters bieden donderdag petitie aan voor goede loonsverhoging,2023-06-21,/nieuwsbericht/sectornieuws/agrarisch-groen/2023/06/boswachters-bieden-petitie-aan-voor-goede-loonsver,"Een insectenhotel met in de gaatjes de namen van zo’n 1.000 mensen die vinden dat boswachters, groene boa’s, ecologen, projectleiders en werknemers van bezoekerscentra van Natuurmonumenten en landschapsorganisaties een goede salarisverhoging verdienen. FNV en CNV bieden dit morgen aan bij de werkgevers van de sector Bos & Natuur.

Jan van den Brink, bestuurder FNV Agrarisch Groen: ‘We staan niet gelijk met hooivorken in onze handen voor de deur maar willen de werkgevers wel aanmoedigen om nou eindelijk eens een keer met betere voorstellen te komen voor de nieuwe cao en voor de lonen van de mensen.’

Overleg loopt stuk op salarissen

Want het schiet allemaal niet erg op. De vakbonden proberen al sinds begin maart goede afspraken te maken over de cao Bos & Natuur. Vooral op de salarissen loopt het overleg steeds stuk.

Slechts 3,6% en € 75 per maand

De werkgevers blijven hangen op een loonsverhoging van 3,6% en € 75 bruto per maand. Dat komt neer op een verhoging van gemiddeld 5,3%. Rick Pellis, bestuurder CNV Vakmensen: 'Hopelijk zet de petitie de werkgevers aan het denken en gaan zij inzien dat een groot deel van hun werknemers zich nu uitspreekt over het bod van de werkgevers.'

Er moet minstens 10% bij

De FNV en het CNV willen er minstens 10% bij voor de mensen, waarbij de lonen voortaan meestijgen met de prijzen in de winkels. Als de vakbond die automatische prijscompensatie niet kan afspreken dan moeten de salarissen met 11,3% omhoog.

Toeslag en verschillende vergoedingen

Naast meer loon willen de bonden dat de werknemers in bos en natuur een onregelmatigheidstoeslag krijgen, een betere reiskostenvergoeding en een thuiswerkvergoeding.

Roadshow langs 34 locaties

FNV en CNV hebben de afgelopen maanden zeker 34 locaties van Natuurmonumenten en de landschappen en landschapsbeheren bezocht. Tijdens deze roadshow spraken de vakbonden met honderden werknemers over hun cao en ze haalden handtekeningen op voor de petitie.

Zo’n 2.500 werknemers

De cao Bos & Natuur geldt voor zo’n 2.500 mensen, waarvan 700 bij Natuurmonumenten en de overige bij organisaties voor landschapsbeheer. De werknemers van Staatsbosbeheer vallen niet onder deze cao. Zij zijn in dienst van de overheid (cao Rijk)."
FNV-leden wijzen eindbod supermarktbazen af,2023-06-21,/nieuwsbericht/sectornieuws/handel/2023/06/fnv-leden-wijzen-eindbod-supermarktbazen-af,"Een kleine meerderheid van de FNV-leden in de supermarkten (57%) heeft het eindbod afgewezen dat werkgeversorganisaties VGL (Vereniging van Grootwinkelbedrijven in Levensmiddelen) en Vakcentrum hebben gedaan voor een nieuwe cao.

Daniëlle Wiek, bestuurder FNV Handel: ‘De meeste leden vinden het eindbod niet goed genoeg. Dus gaan we nu eerst met hen bespreken wat zij verder willen en of er voldoende draagvlak is om de werkgevers met acties weer terug aan de onderhandelingstafel te dwingen, zodat we verder kunnen praten over een betere cao.’

Salarissen pas in september omhoog

Volgens Wiek zijn er verschillende ‘dealbrekers’ voor de FNV-leden. Zo willen zij niet wachten tot september voor hun lonen omhooggaan met 10% (de werkgevers stellen een cao voor die ingaat op 2 juli en loopt tot 1 juli 2024). Ook moeten de jeugdlonen voor werknemers tot 21 jaar van tafel en moet de zondagstoeslag weer naar 100%.

Onvoldoende gedaan aan hoge werkdruk

Een ander struikelblok is de weigering van de supermarktbazen om de regelingen uit te breiden waarmee oudere werknemers eerder kunnen stoppen met werken. Tot slot vinden de leden dat er onvoldoende wordt gedaan aan het verlagen van de werkdruk.

330.000 werknemers

In de supermarktbranche werken zo’n 330.000 mensen, in winkels en distributiecentra. Voor de werknemers gelden verschillende cao’s: de cao Supermarkt VGL en de cao Supermarkt Levensmiddelenbedrijf."
Schaf de arbeidseis af in het nieuwe kinderopvangstelsel,2023-06-21,/nieuwsbericht/algemeen-nieuws/2023/06/schaf-arbeidseis-af-in-nieuwe-kinderopvangstelsel,"Vakbond FNV, Stichting Voor Werkende Ouders, WOMEN Inc. en Branchevereniging Maatschappelijke Kinderopvang roepen het kabinet op om de arbeidseis af te schaffen in het stelselontwerp hervorming kinderopvang.

De vandaag gepresenteerde maatschappelijke impactanalyse, van het Sociaal en Cultureel Planbureau (SCP) en het Centraal Planbureau (CPB), laat zien dat door de arbeidseis kinderen van niet-werkende ouders op achterstand komen. Terwijl uit onderzoek blijkt dat de positieve effecten van kinderopvang, zoals cognitieve en sociaal-emotionele ontwikkeling, vooral optreden bij kinderen van ouders met een relatief laag inkomen.

De belangenorganisaties voor werknemers, ouders en werkgevers vinden dat het kabinet voor 2027 met een plan en een tijdspad moet komen voor het loslaten van de arbeidseis. Dit kan stapsgewijs plaatsvinden, bijvoorbeeld te beginnen met twee dagen per week voor alle kinderen, ongeacht of ouders werken of niet. Dat zal ook een positief effect hebben op de arbeidsparticipatie van deze groep ouders.

“Een kansrijke start door samen met leeftijdsgenootjes te spelen en ontwikkelen in de taalrijke omgeving van de kinderopvang, moet niet afhankelijk zijn van het inkomen of het werk van je ouders. Het afschaffen van de kinderopvangtoeslag en dit vervangen door de inkomensonafhankelijke rechtstreekse financiering, is een hele goede stap. Maar de arbeidseis maakt het stelsel onnodig ingewikkeld, zeker voor ouders met een flexibel inkomen zoals zzp’ers of flexwerkers”, aldus Loes Ypma, voorzitter van Branchevereniging Maatschappelijke Kinderopvang (BMK).

“De arbeidseis maakt het nieuwe stelsel ongelooflijk ingewikkeld terwijl het doel van het nieuwe stelsel is, om het makkelijker te maken voor ouders. Bovendien maakt de arbeidseis het ontoegankelijk voor ouders van kinderen die we juist toegang willen geven tot kinderopvang. De enige logische keuze is om de arbeidseis te laten vallen en de kinderopvang toegankelijk en makkelijk te maken voor ouders en kinderen”, aldus Marjet Winsemius van Stichting Voor Werkende Ouders.

“Het belang van het advies om de arbeidseis los te laten, is groot. Het wordt toegankelijk voor ouders die nu geen gebruik maken van kinderopvang uit angst toeslagen terug te moeten betalen. Het is nu aan het kabinet om te zorgen voor betere ontwikkelingskansen voor kinderen en een helder perspectief voor ouders, organisaties en werknemers”, aldus Bas van Weegberg, dagelijks bestuurslid van FNV.

Impactanalyse SCP/CPB

Het Sociaal en Cultureel Planbureau en het Centraal Planbureau hebben een analyse gemaakt van de maatschappelijke impact van het concept-stelselontwerp. De planbureaus hebben ervoor gekozen deze analyse breed in te steken en gebruik gemaakt van input van diverse wetenschappers die vanuit sociologisch, economisch en pedagogisch perspectief reflecteren op de maatschappelijke effecten van het concept-stelselontwerp. Het gaat om effecten op verschillende inkomensgroepen, toegankelijkheid, kansengelijkheid, vraag- en prijsontwikkeling, arbeidsparticipatie en begrijpelijkheid. De planbureaus kijken daarnaast naar mogelijke opties om bij te sturen op eventuele onwenselijke effecten."
46% van de werknemers verpleeghuis- en thuiszorg komt maandelijks geld te kort,2023-06-21,/nieuwsbericht/sectornieuws/zorg-welzijn/2023/06/46-van-de-werknemers-verpleeghuis-en-thuiszorg-kom,"Elke maand zo’n € 100 tot € 400 tekortkomen. Het is de realiteit voor bijna de helft van de werknemers in verpleeghuis- en thuiszorg (VVT). Vier op de tien is bang voor schulden en ongeveer hetzelfde aantal werknemers verwacht betalingsproblemen of heeft ze al. Dat blijkt uit een enquête van de FNV naar de financiële positie, werkdruk en werk-privé balans van werknemers in de VVT.

Het onderzoek is door 2.789 respondenten, zowel FNV-leden als niet leden ingevuld.

41% overweegt zorg te verlaten

Bert de Haas, bestuurder FNV Zorg & Welzijn: ‘Het lijkt wel alsof de zorgmedewerkers hun eigen zorg op de laatste plaats stellen. Want ondanks de zorgen om de eigen financiële situatie en de toenemende werkdruk blijft de betrokkenheid van de werknemers groot. De helft van de respondenten wil nog heel lang in de ouderen- en thuiszorg blijven werken.’ Maar er wordt ook een duidelijk signaal afgegeven. Door de hoge werkdruk overweegt 41% de zorg te verlaten.

Betalingsproblemen

7% van de zorgverleners heeft daadwerkelijk al betalingsproblemen en nog eens 29% verwacht die te krijgen. Om die te voorkomen probeert ruim 90% van de werknemers minder uit te geven. Een bezoek aan de tandarts of dokter moet door bijna een kwart worden uitgesteld. Ook wordt er flink bespaard op boodschappen, verwarming, uitjes, kleding en vakanties. De respondenten besparen niet alleen, ze zijn ook meer gaan werken om de inkomsten te verhogen. 28% van de verpleeghuis- en thuiszorgmedewerkers die meededen aan het onderzoek is het afgelopen jaar meer uren gaan werken, waarvan ruim vier op de tien zegt anders niet meer rond te kunnen komen.

Werkdruk eist tol

Het verzuimpercentage in het eerste kwartaal 2023 was met 9,6% het hoogste in de sector Zorg & Welzijn (cijfers CBS). Volgens De Haas is een van de oorzaken de hoge werkdruk. Dat die als zeer hoog wordt ervaren, blijkt ook uit deze enquête. 80% vindt de werkdruk hoog of heel hoog, bij 71% van hen zorgt dat voor minder plezier in het werk. Minder vaste collega’s, personeelstekort en toegenomen administratiedruk zijn belangrijke redenen voor de hoge werkdruk. Ook de veranderende zorgvraag zorgt voor meer werkdruk, blijkt uit een eerder onderzoek van de FNV. Doordat mensen langer thuis blijven wonen zijn ze er vaak slechter aan toe voordat ze naar een verpleeghuis gaan. De Haas: ‘De zorgvraag wordt complexer en daar is meer en andere expertise voor nodig en die is nu niet altijd in huis.’

Gevolgen werkdruk voor cliënten

De jarenlange hoge werkdruk eist niet alleen zijn tol onder werknemers in de VVT. Volgens het overgrote deel van de respondenten (88%) staat daardoor ook de kwaliteit van de zorg onder druk. 44% van de respondenten vindt zelfs dat de gezondheid van de cliënten in gevaar komt.

PDF Rapport rondkomen en werkdruk in de VVT"
Zeker 10% salaris erbij voor werknemers Sanquin,2023-06-20,/nieuwsbericht/sectornieuws/zorg-welzijn/2023/06/zeker-10-salaris-erbij-voor-werknemers-sanquin,"De vakbonden en de directie van Sanquin zijn het vandaag eens geworden over een nieuwe cao voor de 2.000 werknemers van de bloedbank. Vorige week dreigde het nog mis te gaan. Maar nadat FNV en CNV een ultimatum aan directie stelden, deed deze een handreiking en werden de gesprekken hervat.

De werknemers krijgen een flinke loonsverhoging van minimaal 10% die kan op oplopen tot 13,75% voor de lagere salarisschalen. De leden van de vakbonden kunnen van maandag 26 juni tot en met vrijdag 30 juni 12.00 uur hun stem uitbrengen.

Lagere salarisschalen

Joris den Ouden, bestuurder FNV Zorg & Welzijn: ‘Voor ons was het belangrijk om snel tot een resultaat te komen en de looptijd van de nieuwe cao te beperken tot een jaar. Wij hebben ook nadrukkelijk ingezet op een goede salarisverhoging voor de lagere salarisschalen.’

Karel Nugteren, onderhandelaar CNV Zorg & Welzijn: ‘Het was een lang en moeizaam onderhandelingstraject. Maar met dit resultaat hebben we voor de werknemers de gevolgen van de inflatie over 2022 kunnen repareren.’

Afspraken

Met terugwerkende kracht gaan de lonen op 1 februari met 5% omhoog, met een bodem van € 150 euro bruto. Op 1 november krijgen de werknemers er nog eens 5% bij. De nieuwe cao loopt van 1 januari tot en met 31 december 2023.

2.000 werknemers

Bij Sanquin werken ruim 2.000 mensen. De onderhandelingen voor deze nieuwe cao duurden een half jaar."
Drie dagen staken bij tabaksfabrikant in Joure,2023-06-20,/nieuwsbericht/sectornieuws/procesindustrie/2023/06/drie-dagen-staken-bij-tabaksfabrikant-in-joure,"Niet genoeg. Dat vinden de werknemers van Imperial Tobacco in Joure van de loonsverhoging die de directie aan hen wil geven. En dus staken ze van dinsdag- tot vrijdagochtend.

De tabaksfabrikant biedt zijn ongeveer 270 medewerkers dit jaar slechts 7% extra salaris en een eenmalige uitkering van € 600.

Water aan de lippen

Eric Brouwer, bestuurder FNV Procesindustrie: ‘Daar kunnen de mensen hun boodschappen en rekeningen natuurlijk niet van betalen. Zij staken niet uit luxe maar omdat het water bij veel van hen aan de lippen staat.’

Minstens 14,3% erbij

Dus moet er minstens 14,3 bij, vindt de FNV. Daarmee kunnen de werknemers de hoge inflatie het hoofd bieden en behouden zij hun koopkracht. Ook wil de bond meer reiskostenvergoeding, een betere ploegentoeslag en eerder vaste banen voor uitzendkrachten.

Van Nelle, Drum, Brandaris

Imperial Tobacco is een Britse multinational. In de fabriek in Joure worden pakjes shag gemaakt van onder andere Van Nelle, Brandaris, Drum en Gauloises."
Gemeente Haaksbergen: geef vergunning af voor nieuwe zoutwinningslocaties Nobian!,2023-06-18,/nieuwsbericht/sectornieuws/procesindustrie/2023/06/gemeente-haaksbergen-geef-vergunning-af-voor-nieuw,"FNV leden, werkzaam bij Nobian in Hengelo, bieden woensdagavond een petitie aan de commissie Ruimte van de gemeente Haaksbergen aan. Deze commissie is verantwoordelijk inzake de voorbereidingen voor de definitieve besluitvorming rondom het afgeven van een ‘verklaring van geen bezwaar’ voor het realiseren van 8 nieuwe zoutwinningslocaties voor Nobian. De 400 werknemers vrezen voor hun baan als de verklaring niet wordt afgegeven.

Het is ‘5 voor 12’

Op 5 juli vindt hierover definitieve besluitvorming plaats.

Monique Daamen, FNV bestuurder Procesindustrie:‘In Haaksbergen en omgeving ligt een goede laag zout onder de bodem. De huidige locaties zijn bijna uitgeput, dus moeten er nieuwe locaties gerealiseerd worden en daar hoort een vergunning bij. Er wordt al meer dan 100 jaar in deze omgeving geboord naar zout, zonder negatieve gevolgen. Als dit niet doorgaat, kan dit vooral negatieve gevolgen hebben voor de werkgelegenheid, maar ook bijvoorbeeld voor het warmtenet van Hengelo. Tot nu toe hebben wij ons als vakbond afzijdig gehouden, maar nu is het echt ‘5 voor 12’. De werkgelegenheid is tot nu toe volledig onderbelicht geweest. Geen vergunning betekent sluiting van het bedrijf en dit heeft ook gevolgen voor tal van toeleveranciers. In totaal staan er nu dus wel bijna 1.500 banen op de tocht. Wij doen dan ook een klemmend beroep op het gemeentebestuur om de vergunning af te geven!’

Europees marktleider

Nobian is Europees marktleider in de productie van zout, essentiële chemicaliën en energie voor industrieën, variërend van bouw en schoonmaak tot farmaceutische producten en waterbehandeling. Bij de vestiging in Hengelo werken 400 mensen."
Acties bij bloedbank Sanquin voorlopig van de baan,2023-06-16,/nieuwsbericht/sectornieuws/zorg-welzijn/2023/06/acties-bij-bloedbank-sanquin-voorlopig-van-de-baan,"Vandaag verliep het ultimatum dat de vakbonden op maandag 12 juni aan Sanquin stelden. Als reactie hierop heeft de directie van de bloedbank vandaag de hand uitgestoken en aangegeven toch verder te willen onderhandelen. Acties bij Sanquin zijn daarom voorlopig van de baan.

Joris den Ouden, bestuurder FNV Zorg & Welzijn: ‘We verwachten wel dat de werkgever nu met een goede salarisverhoging over de brug komt.’ Eerder wezen de leden van de vakbonden tot twee keer toe een bod van hun werkgever af.

Andere situatie

De vakbonden gingen op 1 juni al een keer eerder terug naar de onderhandelingstafel.Toen kwam de werkgever met een nieuw bod dat nauwelijks afweek van het eerdere bod. Volgens de vakbonden zijn er nu genoeg aanknopingspunten om weer met Sanquin te gaan praten. Karel Nugteren, onderhandelaar CNV Zorg & Welzijn: ’Het zou mooi zijn als er voor de zomer duidelijkheid is voor de werknemers.’

Eisen vakbonden

Naast een fatsoenlijke loonsverhoging vroegen de vakbonden in hun ultimatum ook om een eenjarige cao. Zo kan er vanaf januari volgend jaar verder onderhandeld worden over de arbeidsvoorwaarden.

2.000 werknemers

Bij Sanquin werken ruim 2.000 mensen die onder de cao vallen. De huidige cao liep af op 31 december 2022 en had een looptijd van twee jaar. Komende dinsdag, 20 juni, gaan de partijen opnieuw om de tafel."
Callcenterreus Webhelp zet mes in koffiekwartiertje medewerkers,2023-06-16,/nieuwsbericht/sectornieuws/ict/2023/06/callcenterreus-webhelp-zet-mes-in-koffiekwartiertj,"Bij callcenterbedrijf Webhelp moeten medewerkers vanaf 3 juli zelf opdraaien voor hun koffie- en theepauze. Het kwartiertje in de ochtend en in de middag wordt niet langer doorbetaald en moet worden ingehaald aan het einde van de dag. Onterecht, vindt FNV-bestuurder Elly Heemskerk: ‘Dit is een eenzijdige en ongeoorloofde wijziging van de arbeidsvoorwaarden.’

De medewerkers van de klantcontactcentra van Webhelp, een van de drie grootste callcenterbedrijven van Nederland, kregen tot voor kort iedere ochtend en middag een kwartiertje de tijd om een kop koffie te halen. Maar wie vanaf 3 juli naar de automaat loopt, moet die tijd aan het einde van de dag doorwerken. Volgens vakbond FNV is dit een eenzijdige en ongeoorloofde inbreuk op de arbeidsvoorwaarden.

Cynische manier van bezuinigen

Elly Heemskerk, bestuurder FNV Callcenters: ‘Los van het feit dat dit wel een heel cynische manier is van bezuinigen, gaat het hier om een afspraak die in de loop van de tijd gemeengoed is geworden en daarmee beschouwd kan worden als een verworven recht. Werknemers krijgen die pauzes namelijk al jaren uitbetaald. Die kun je dus niet zomaar eenzijdig afschaffen. Bovendien betekent deze wijziging dat iedereen bij een volle werkdag een half uur langer moet doorwerken, terwijl het niet vanzelfsprekend is dat dit voor iedereen ook kan. De FNV wil dan ook dat Webhelp de koffiebreaks overeind houdt en doorbetaalt.’

Financiële positie

Als verklaring voor het afschaffen van de koffiepauzes geeft Webhelp de financiële positie van het bedrijf. Heemskerk: ‘Maar uit niets blijkt dat er noodzaak is om te bezuinigen. Sterker nog, Webhelp lijkt net als de andere grote callcenters in Nederland prima te boeren. Dit is puur beknibbelen op medewerkers die toch al geen vetpot verdienen.’

Juridische stappen

De FNV heeft de directie van Webhelp in een brief laten weten niet akkoord te gaan met het schrappen van de twee kleine pauzes. Als het concern hier toch mee doorzet, beraadt de vakbond zich op juridische stappen."
FNV naar College Rechten van de Mens om discriminatie werknemers met beperking,2023-06-16,/nieuwsbericht/algemeen-nieuws/2023/06/fnv-naar-college-rechten-vd-mens-om-discriminatie,"Vakbond FNV stapt naar het College voor de Rechten van de Mens. De vakbond is van mening dat werknemers met een arbeidsbeperking stelselmatig worden gediscrimineerd door hun werkgever, de gemeenten.

De Vereniging van Nederlandse Gemeenten (VNG) heeft werknemers die direct onder de cao Gemeenten vallen een loonsverhoging en een koopkracht-compensatie gegeven. Hun collega’s die via sociale werkbedrijven in dienst van de gemeente zijn, hebben deze compensatie niet gekregen. Peter Wiechmann, FNV-bestuurder Sociale Werkvoorziening: 'Er is simpelweg sprake van discriminatie. Deze mensen verdienen slechts rond het minimumloon en de dagelijkse boodschappen kunnen ze nauwelijks nog betalen.'

Grootste actie ooit

De werknemers van sociale werkbedrijven voeren nu al meer dan een half jaar actie voor verbetering van hun cao’s Sociale Werkvoorziening en Aan de slag. Rondkomen van hun karige loon was altijd al moeilijk, maar door de hoge inflatie nu echt niet meer te doen. Ook het gevoel door de eigen werkgever te worden weggezet als tweederangs werknemer, doet pijn bij deze mensen. Dit alles leidde vorige week tot de grootste actie ooit van werknemers met een beperking. Ruim 9000 mensen met een arbeidsbeperking kwamen naar Utrecht om te staken.

Geen geld

Deze werknemers zijn in dienst van gemeenten. Maar al ruim een jaar lang krijgen zij van de Vereniging Nederlandse Gemeenten (VNG) te horen dat gemeenten geen geld hebben om hun loon en reiskostenvergoeding te verhogen. Volgens VNG moet het geld eerst worden toegezegd door minister Schouten (Armoedebeleid, Participatie en Pensioenen). In het geval van de gemeenteambtenaren vond diezelfde VNG het niet nodig om vooraf bij Den Haag aan te kloppen. Voor werknemers met een beperking is dat kennelijk wel het geval.

Stijgende inflatie

Ongeveer 75.000 werknemers vallen onder de cao Sociale Werkvoorziening en cao Aan de slag. Beide cao's zijn afgesloten op het moment dat er nog geen sprake was van stijgende inflatie. FNV wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding worden verhoogd van 10 naar 21 cent per kilometer, om te voorkomen dat zij geld moeten meebrengen om op het werk te komen. Wiechmann: 'De Vereniging van Nederlandse Gemeenten neemt geen verantwoordelijkheid als werkgever. Daarom hebben wij de zaak nu voorgelegd aan het College voor de Rechten van de Mens. FNV verzoekt het College te oordelen dat dit een verboden onderscheid op grond van handicap is.'"
Schoonmakers maken zich hard voor meer respect op Justice For Cleaners Day,2023-06-15,/nieuwsbericht/sectornieuws/schoonmaak/2023/06/schoonmakers-maken-zich-hard-voor-meer-respect-op,"Ieder jaar op 15 juni is het Justice For Cleaners Day in de hele wereld. Ook in Nederland vragen schoonmakers aandacht voor meer respect en rechtvaardigheid. Dit jaar is er extra aandacht voor de internationale samenwerking tussen vakbonden, schoonmakers en facilitair dienstverleners.

Nog altijd is er sprake van onrechtvaardigheid ten opzichte van schoonmakers. Zaken als racisme, seksisme en onderbetaling komen nog té veel voor. Ook in Nederland. En die misstanden moeten volgens Khadija Tahiri, president van het Schoonmakersparlement van FNV Schoonmaak, aan de kaak worden gesteld.

‘Niet alleen in Nederland is er nog steeds werk aan de winkel om voldoende respect te krijgen voor de belangrijke functie van schoonmakers in de maatschappij, maar ook internationaal is er nog veel te verbeteren. Daarom is het goed dat wij optrekken met vakbonden en schoonmakers in heel Europa. Samen maken we een nog stevigere vuist voor rechtvaardigheid voor schoonmakers.’

Europees Parlement

Nederlandse schoonmakers voerden vorige week samen met collega’s uit de rest van Europa actie voor het Europees Parlement in Brussel. Ze vroegen daar aandacht voor meer respect en eerlijke arbeidsomstandigheden. Van die actie is een filmpje gemaakt waarin schoonmakers duidelijk maken waar ze voor strijden.

Justice For Cleaners Day

Het is de 29e keer dat er internationaal tijdens Justice For Cleaners Day wordt stilgestaan bij misstanden in onder meer de schoonmaak en aandacht wordt gevraagd voor het belangrijke werk dat deze groep mensen in onze samenleving doet.

Vorig jaar heeft vakbond FNV deze dag teruggeclaimd als vakbondsdag, nadat werkgevers er een ‘Dag van de Schoonmaker’ van hadden gemaakt. FNV juicht het toe dat werkgevers hun schoonmakers in het zonnetje willen zetten, maar niet op deze dag die al jarenlang internationaal door vakbonden wordt gebruikt om juist misstanden aan de kaak te stellen. Om dat signaal kracht bij te zetten werken de schoonmakers nu nog vaker samen met collega’s in de rest van Europa."
FNV en CNV: Sluiting papierfabriek De Hoop schandalig,2023-06-15,/nieuwsbericht/sectornieuws/procesindustrie/2023/06/fnv-en-cnv-sluiting-papierfabriek-de-hoop-schandal,"Ongeloof, boosheid en verdriet: ze strijden om voorrang bij de werknemers van papierfabriek Stora Enso De Hoop in Eerbeek (Gelderland). Het Fins-Zweedse moederbedrijf Stora Enso heeft vandaag bekendgemaakt dat het de deuren van de fabriek wil sluiten, amper een halfjaar nadat Stora het bedrijf dat al meer dan 350 jaar bestaat, heeft overgenomen.

Vakbonden FNV en CNV vinden dat Stora Enso eerst moet kijken of het de fabriek kan verkopen, zonder dat de 185 werknemers hun baan kwijtraken.

Genoeg geld verdiend voor eigenaren

Stora Enso zegt dat het zich gedwongen ziet om De Hoop nu al in de verkoop te doen vanwege slechte cijfers in het afgelopen jaar en hoge inkoopkosten. Dit terwijl de fabriek altijd goed geld heeft verdiend voor haar eigenaren en alleen de laatste maanden een terugslag kent door de hoge inflatie en energiekosten, net als andere papierfabrieken.

Dit zag niemand aankomen

Ashna Kamta, bestuurder FNV Procesindustrie: ‘De werknemers zijn in shock, dit zag niemand aankomen. Wij vinden dit echt schandalig. Dit is één van de oudste papierfabrieken van Nederland, voorganger Molen De Hoop is uit 1657. Van generatie op generatie werken hier mensen uit de regio.'

Fabriek verdient eerlijke kans

Zij gaat verder: 'Wij laten zeker niet zomaar gebeuren dat dit prachtige bedrijf ineens verdwijnt. Stora Enso moet een verkooptraject starten. Wij zijn ervan overtuigd dat er marktpartijen zijn die de fabriek willen overnemen, de Hoop maakt producten waar nog steeds vraag naar is. Als de fabriek geen toekomst heeft bínnen Stora Enso verdient zij een eerlijke kans buiten Stora Enso.’

Werknemers voor de gek gehouden

De werknemers zijn voor de gek gehouden, vinden de bonden. Sharon van Boxmeer, bestuurder CNV Vakmensen: ‘Zij voelen zich bekocht. Toen Stora Enso de fabriek kocht, is aan hen voorgehouden dat de overname zou leiden tot verdere omzetgroei en uitbreiding van het marktaandeel. Stora Enso zou een eigenaar zijn die de groeiambities deelde van zijn voorganger De Jong Packaging Group. Het tegendeel blijkt nu waar te zijn.’

Zo'n 370.000 ton papier per jaar

De 185 werknemers bij Stora Enso De Hoop produceren jaarlijks zo’n 370.000 ton papier voor de golfkarton-, gipsplaten- en honingraatindustrie. De mensen werken voor het grootste deel in vijfploegendiensten."
Grote zorgen onder personeel verpleeg- en thuiszorg,2023-06-15,/nieuwsbericht/sectornieuws/zorg-welzijn/2023/06/grote-zorgen-onder-personeel-verpleeg-en-thuiszorg,"Het werk in de verpleeghuizen wordt steeds zwaarder en het werk moet met steeds minder collega’s gedaan worden. De kwaliteit van de zorg staat onder druk. Ook de veiligheid van werknemers, en mensen die zorg nodig hebben, staat onder druk. Dat komt naar voren uit een onderzoek onder zorgpersoneel van FNV in samenwerking met RTL Nieuws. In totaal hebben bijna 2.300 werknemers die werken in de verpleeg- of thuiszorg de enquête ingevuld.

Het zijn gevolgen van de steeds verder oplopende wachtlijsten in de ouderenzorg. Bert de Haas, bestuurder FNV Zorg & Welzijn: ‘Ouderen die zorg nodig hebben blijven steeds langer thuis wonen. Deels door overheidsbeleid, maar ook omdat ze langer moeten wachten op een plek in een verpleeghuis. Als ze wel eenmaal aan de beurt zijn, hebben ze vaak meer en ook andere (complexere) zorg nodig.’ 269 respondenten geven aan dat hierdoor onveilige situaties ontstaan. Daarbij gaat het zowel om de thuissituatie als binnen het verpleeghuis.

Praktijkvoorbeelden

Een van de respondenten vertelt dat het voorkomt dat er één op één beveiliging wordt ingeschakeld omdat iemand heel agressief was. En dat een bewoner opschrijft welke zorgmedewerker hem wat ‘aandoet’. Wat leidt tot agressiever gedrag en het uiten van bedreigingen van de betreffende bewoner tegen de medewerker.

Gevolgen overheidsbeleid

Sinds 2015 is het overheidsbeleid erop gericht om de zorgvrager zo lang mogelijk thuis te laten wonen. Daarbij worden de verpleeghuisplekken niet uitgebreid, terwijl de zorgvraag wel toeneemt. 65% van de respondenten noemt het beleid van de overheid als belangrijkste reden voor de toename van de wachtlijsten*. De Haas: ‘Mede door de lange wachtlijsten wordt de urgentie groter. Mensen die in het verpleeghuis komen zijn er slechter aan toe en de samenstelling van de groepen is ook minder divers. Daardoor wordt het werk zwaarder.’

Problemen groter door personeelstekort

Ongeveer de helft van de respondenten geeft aan dat het tekort aan personeel het probleem nog groter maakt. Zo is er te weinig tijd om goede zorg te leveren en staat de kwaliteit ook onder druk. De Haas: ‘Daarmee breng je de veiligheid van zowel de cliënten als het personeel in gevaar.’ Ook staat de kwaliteit van de zorg onder druk doordat er voor de complexere zorg meer en andere expertise nodig is. De Haas: ‘Personeel is daar niet altijd voor opgeleid, maar voelen zich verantwoordelijk voor de cliënten en laten hen niet in de steek.’

Oplossingen

Helaas is er niet één oplossing. De Haas: ‘Er moet voldoende personeel zijn om de zorgvraag aan te kunnen. Dus kijk naar de bezetting, één zorgmedewerker in de nacht die verantwoordelijk is voor dertig cliënten, dat is vragen om moeilijkheden. Zorg dat je het aantrekkelijk maakt om in de zorg te (blijven) werken, dat doe je met onder meer een beter salaris. En personeel moet extra worden opgeleid voor specifieke zorgvraag zoals dementie.’

*) in 2008 stonden er 8.000 mensen op de wachtlijst voor een plek in een verpleeghuis, op 1 oktober 2022 waren dat er bijna 22.000 (bron ActiZ)"
Acties bij Swissport Cargo opgeschort,2023-06-14,/nieuwsbericht/sectornieuws/schiphol/2023/06/acties-bij-swissport-cargo-opgeschort,"Vandaag heeft Swissport Cargo in een informeel overleg een handreiking naar het personeel gedaan. Het ultimatum dat de FNV eerder stelde is daarom met een week verlengd. Tot die tijd voert het personeel geen actie. Stijn Jansen, bestuurder FNV Luchtvaart: ‘We zien het positief in en gaan ervan uit dat we er volgende week samen uitkomen.’

De vrachtverwerker heeft een loonsverhoging geboden van 10% met terugwerkende kracht, minus de loonsverhoging die het in januari 2023 al deed. Jansen: ‘Zo gaat iedereen zeker 10% meer verdienen dan vorig jaar.’ In een eerder aanbod van Swissport Cargo zouden sommige loonschalen er slechts 4,25% op vooruit gaan.

Invoeren cao

Naast een fatsoenlijke loonsverhoging, eiste de vakbond ook dat Swissport Cargo een cao zou gaan invoeren. Ook wat dat betreft zijn FNV Luchtvaart en de werkgever nader tot elkaar gekomen. Swissport Cargo staat positief tegenover het omzetten van het huidige personeelshandboek in een cao. Hierdoor is de FNV in de toekomst automatisch aangesloten als er overleg is over de arbeidsvoorwaarden.

Puntjes op de i

Over de onregelmatigheidstoeslag en een loonsverhoging per 1 juli 2023 wordt volgende week nog gepraat. Dat laatste is nodig om aan te sluiten bij de gemiddelde arbeidsvoorwaarden van andere werkgevers in de sector. Jansen: ‘Hoewel nog niets vaststaat, toont de snelheid waarmee Swissport nu beweegt maar weer aan dat je soms met acties moet dreigen voordat een werkgever de wensen van het personeel serieus neemt.’"
FNV stapt uit taskforce vliegtuiguitstoot,2023-06-14,/nieuwsbericht/sectornieuws/schiphol/2023/06/fnv-stapt-uit-taskforce-vliegtuiguitstoot,"Na 1,5 jaar actieve inzet trekt vakbond FNV zich per direct terug uit de taskforce vliegtuiguitstoot op Schiphol. De vakbond ziet niet het tempo of de daadkracht bij de andere leden van de taskforce die nodig zijn om direct in te grijpen en de arbeidsomstandigheden van werknemers op Schiphol te verbeteren.

Jaap de Bie, bestuurder FNV Schiphol: ‘Het geduld bij onze leden is op: de snelheid moet omhoog. Iedere dag staan er mensen ongezond werk te doen. Dat kan en moet anders. Gezond werk is een grondrecht.’

Verschillende belangen

Volgens de FNV zijn er te grote belangenverschillen in de taskforce, waar naast de FNV diverse werkgevers aan deelnemen. Onderzoeken tonen aan dat werknemers op Schiphol continu met enorme hoeveelheden gevaarlijke stoffen bestookt worden op het platform. Werkgevers weten dat het aannemelijk is dat medewerkers hierdoor hartklachten, luchtwegklachten en kanker krijgen. Maar ze doen te weinig met die kennis. Erkenning dat hun werknemers ziek kunnen worden door vliegtuiguitstoot, betekent namelijk dat ze toegeven dat ze aansprakelijk zijn. Dat kan een enorme kostenpost worden en dus maken werkgevers geen haast. Meepraten heeft voor de FNV op deze manier geen zin en er is geen draagvlak onder de leden.

Gezondheid moet belangrijkst zijn

De FNV vindt dat de gezondheid van werknemers altijd prioriteit moet zijn. Medewerkers op Schiphol en leden van de FNV zijn het hiermee eens. Schipholmedewerker en FNV-lid Gerben de Jong: ‘Werkgevers hebben de aanpak van vliegtuiguitstoot telkens genegeerd of op de lange baan geschoven. En nu komen ze met lapmiddelen. Het is tijd dat we werk gaan maken van het voorkomen van gezondheidsklachten. Wij verdienen het niet om ziek te worden van ons werk. Wij hebben recht op een gezonde werkplek.’

Onafhankelijk onderzoek overheid

Werkgevers op Schiphol weten al zeker 15 jaar dat vliegtuiguitstoot kankerverwekkend is. Onderzoek van de arbeidsinspectie heeft dit bevestigd en heeft aangetoond dat werkgevers hun zorgplicht bewust hebben genegeerd. Het is nu aan de overheid om te zorgen dat werkgevers hun verantwoordelijkheid nemen als werknemers ziek zijn geworden door vliegtuiguitstoot.

Wat is er nu nodig?

Om te zorgen dat de belangen van mogelijk aansprakelijke partijen geen rol spelen en ziek geworden werknemers de erkenning krijgen die ze verdienen, eist de FNV:

Een door het RIVM uitgevoerd dwarsdoorsnede onderzoek onder werknemers over de korte- en langetermijneffecten van blootstelling aan vliegtuiguitstoot op het platform.

Versnelling van het creëren van een gezonde werkomgeving op het platform. In de huidige plannen staat dat hier in 2030 een oplossing voor is. In een nieuw plan moet dat veel sneller kunnen en gericht zijn op bronmaatregelen.

Publieke erkenning van werkgevers in de luchtvaart dat vliegtuiguitstoot in zijn geheel schadelijk is voor medewerkers en dat naar deze wetenschap gehandeld wordt."
Cao onderhandelingen MBO na vier rondes muurvast,2023-06-14,/nieuwsbericht/sectornieuws/fnv-overheid/2023/06/cao-onderhandelingen-mbo-na-vier-rondes-muurvast,"De onderhandelingen voor de cao middelbaar beroepsonderwijs (MBO) zitten muurvast. Na de vierde – extra – onderhandelingsronde hebben zowel FNV en de overige onderwijsvakbonden als de MBO-raad de conclusie moeten trekken dat er niet genoeg ruimte is voor een goede loonsverhoging. De bonden gaan in beraad met hun leden hoe nu verder.

Puzzelstukjes passen niet

FNV Onderwijs & Onderzoek cao-onderhandelaar Bernard Koekoek: ‘De inzet van vakbonden is een loonsverhoging van 14,3% zodat de ongekend hoge inflatie kan worden bijgehouden. Werkgevers schrijven in hun inzetbrief ook dat ze ‘een robuuste loonontwikkeling’ belangrijk vinden. Na de derde onderhandelingsronde zijn de cao-partijen aan de slag gegaan met een handvol werkgroepen om de verschillende delen van een toekomstig cao-akkoord goed voor te bereiden. In de extra onderhandelingsronde van 12 juni hadden alle puzzelstukjes bij elkaar moeten komen om tot een akkoord te leiden. Het ging helaas bij het eerste puzzelstukje al mis.’

Groot gat

'Een loonsverhoging in het MBO moet gefinancierd worden door het ministerie van OCW en daar wordt niet meer dan 5,7% ruimte gegeven. Dat is een groot gat als je het vergelijkt met de hoge inflatie en dus ook een groot gat met onze inzet. Te groot om eenvoudig te overbruggen. De 61.000 medewerkers die het middelbaar beroepsonderwijs draaiend houden, verdienen meer dan dat ze op deze manier zouden krijgen.’

Brandbrief en ultimatum PO en VO

Bernard Koekoek: ‘Al voordat we begonnen te onderhandelen wisten we dat het lastig zou zijn om de hoge inflatie bij te benen. Zeker toen alle onderwijswerkgevers eind mei samen een brandbrief stuurden naar het ministerie van Onderwijs Cultuur en Wetenschap. Met de boodschap dat de ministers te weinig ruimte boden voor een goede loonsverhoging. Die brandbrief is nog steeds onbeantwoord. In het funderend onderwijs is er inmiddels zelfs een ultimatum gesteld om voor de cao’s Primair Onderwijs (PO) en Voortgezet Onderwijs (VO) met een hogere overheidsbijdrage te komen voor de lonen. Ook op dat ultimatum is nog geen reactie gekomen; het kabinet heeft daar nog tot 16 juni de tijd voor. Als de ministers met boter bij de vis komen, is dat natuurlijk reden om weer aan de onderhandelingstafel te gaan, maar voor nu zit het muurvast.’

Huidige cao blijft van kracht

De cao MBO liep tot en met 31 mei. In afwachting van de uitkomst van de cao onderhandelingen is de cao automatisch verlengd. Alle afspraken zijn dus nog gewoon van kracht. Onder deze cao vallen ruim 61.000 werknemers."
Dokters van de Wereld en FNV luiden noodklok over mondzorg,2023-06-14,/nieuwsbericht/algemeen-nieuws/2023/06/dokters-van-de-wereld-en-fnv-luiden-noodklok-over,"Sinds 2006 wordt mondzorg niet meer vergoed bij volwassenen. Inmiddels beoordelen meer dan 4 miljoen mensen in Nederland hun mondgezondheid als ‘matig’ tot ‘zeer slecht’. Dokters van de Wereld en de FNV hebben getuigenissen verzameld van mensen die mondzorg mijden vanwege de kosten. Deze zijn opgenomen in dit zwartboek onder de titel Een boek vol rotte tanden, Getuigenissen van én oplossingen voor de gaten in ons mondbeleid

“Met deze uitgave laten we zien dat er een groot landelijk probleem is, waar een grootschalige en structurele oplossing voor nodig is”, zegt Hendrik Verschuur, voorzitter van Dokters van de Wereld. “We laten haarfijn zien dat mondzorg opnemen in het basispakket veel goedkoper is dan voortzetting van het huidige mondzorgbeleid dat zo veel slachtoffers maakt.”

‘Vergeten’ kostenposten

Hoewel minister Kuipers vorig jaar eindelijk erkende dat er sprake is van mondzorgmijding vanwege de kosten, is hij nog niet overtuigd van mondzorg in het basispakket. Een verklaring hiervoor is dat het Rijk een aantal grote kostenposten van het huidige beleid telkens niet meeneemt in de afwegingen voor die oplossing. Denk aan de meer dan 3 miljard euro economische gevolgschade (uitkeringskosten, verminderde arbeidsinzetbaarheid en een lagere arbeidsproductiviteit) als gevolg van gebitsproblemen, becijferd door het Radboud UMC.

Zorgkosten door verwaarloosde mondzorg

Daarnaast kan verwaarloosde mondzorg tot allerlei ernstige fysieke en mentale klachten leiden, waarvan de zorgkosten wél door het zorgstelsel worden vergoed. Deze kosten worden niet bijgehouden, maar de impact van uitgestelde mondzorg op tweedelijns en spoedzorg zijn enorm. En dan zijn er nog de maatschappelijke kosten: afnemende sociale en maatschappelijke participatie. Mensen met gebitsproblemen lopen meer kans om zich te isoleren en zijn daardoor verminderd beschikbaar als ouder, mantelzorger of vrijwilliger. “Bij het schrappen van de mondzorg uit basispakket is door VWS totaal voorbijgegaan aan de hoge economische en maatschappelijke kosten. Daarom pleiten wij voor de onmiddellijke terugkeer van mondzorg in het basispakket”, zegt Kitty Jong, vicevoorzitter van de FNV.

Petitie

Heb jij de petitie 'mondzorg terug in het basispakket' nog niet ondertekend?

Teken de petitie

PDF Lees het zwartboek 'Een boek vol rotte tanden'"
Participatiewet moet op de schop en menselijker,2023-06-14,/nieuwsbericht/sectornieuws/uitkeringsgerechtigden/2023/06/participatiewet-moet-op-de-schop-en-menselijker,"Een coalitie van ervaringsdeskundigen en organisaties, waaronder de FNV, pleit voor een fundamentelere herziening van de Participatiewet die bestaanszekerheid garandeert. Minister Carola Schouten (Armoedebeleid en Participatie) werkt aan herziening van de wet, maar haar plannen schieten volgens de coalitie tekort om de problemen op te lossen.

In het vandaag gepresenteerde Manifest pleit deze coalitie voor een wet die bestaanszekerheid garandeert. De huidige bijstandsnorm schiet daarvoor veel tekort en zou daarom fors moeten worden verhoogd. Vanavond debatteert de Tweede Kamer over de Participatiewet.

Een ongekend harde wet

Vicevoorzitter FNV Kitty Jong: 'De huidige Participatiewet is een ongekend harde wet die onmenselijk uit kan pakken. Mensen worden benaderd vanuit wantrouwen en zijn in grote problemen gekomen door de overheid. Om mensen in de bijstand bestaanszekerheid en perspectief te bieden is een veel grotere wetswijziging nodig dan het Kabinet nu voorstelt. De voorwaarden die in het manifest staan genoemd zijn daar voor noodzakelijk.'

Niet over ons, zonder ons

De coalitie bestaat uit ervaringsdeskundige Noortje van Lith, wetenschapper Anja Eleveld, Wij staan op, MIND, Studeren en Werken op Maat, JongPIT, armoedeorganisatie Rotterdamse Sociale Alliantie, Bijstandsbond Amsterdam en vakbonden FNV, CNV en VCP.

Meer betrokken bij herziening wet

Naast de verhoging van de bijstand pleit de coalitie ervoor dat bijstandsgerechtigden, chronisch zieken en mensen met een beperking meer worden betrokken bij de herziening van de Participatiewet. Ook jongeren zouden recht moeten krijgen op een volwassen bijstandsuitkering in plaats de jongerennorm van ongeveer 250 euro per maand.

Grondig op de schop

De Participatiewet moet veel grondiger op de schop dan het kabinet nu voorstelt. Zo zou de kostendelersnorm niet aangepast moeten worden, maar volledig worden afgeschaft. Er zouden minder verschillen in de rechten voor bijstandsgerechtigden tussen gemeenten moeten zijn. De wet moet uitgaan van vertrouwen en de te strenge inlichtingenplicht moet worden aangepast.

Gevangen in de bijstand

Ook pleit de coalitie voor een oplossing voor de groep mensen met een chronische ziekte of beperking die nu gevangen zit in de bijstand. De bijstand is ingericht als tijdelijk vangnet, maar dat is niet reëel voor alle mensen die afhankelijk zijn van de bijstand. Zij konden voorheen een beroep doen op de Wajong. De coalitie pleit voor een wet voor mensen met chronische ziekte en beperking die recht doet aan hun situatie en perspectief biedt zonder partner- en vermogenstoets.

Recht op werk

In het manifest wordt ook gepleit voor betere ondersteuning van mensen met een beperking naar en tijdens regulier werk. Garandeer recht op werk voor mensen met een arbeidsbeperking door te investeren in een infrastructuur voor sociaal ontwikkelbedrijven en garandeer voldoende beschutte werkplekken voor mensen die daarop aangewezen zijn.

Achtergrond Participatiewet

De Participatiewet werd in 2015 ingevoerd en ging gepaard met een forse bezuiniging van 1,7 miljard. Met de invoering van deze wet werd de toegang tot de sociale werkvoorziening afgesloten en konden mensen met een beperking die (deels) zouden kunnen werken niet meer terecht bij de volksverzekering van de Wajong.

Al jaren veel kritiek

Op de Participatiewet is al jaren veel kritiek. De wet is te streng en de bijstand te laag. De wet heeft niet geleid tot meer duurzaam werk voor mensen met een arbeidsbeperking. Bovendien gaat de Participatiewet te veel uit van wantrouwen en harde sancties die mensen niet vooruit helpen. Vorige week constateerde ook het Sociaal en Cultureel Planbureau ook dat de huidige Participatiewet te veel de focus legt op betaald werk.

Lees het Manifest over de Participatiewet (pdf)"
Vakbonden stellen ultimatum aan bloedbank Sanquin,2023-06-12,/nieuwsbericht/sectornieuws/zorg-welzijn/2023/06/vakbonden-stellen-ultimatum-aan-bloedbank-sanquin,"Maandenlang praten over een nieuwe cao en een petitie om de werkgever wakker te schudden hebben niets opgeleverd. Daarom hebben vakbonden FNV en CNV vandaag een ultimatum gestuurd aan Sanquin. De werkgever heeft tot vrijdag 16 juni, 12.00 uur de tijd om te reageren, anders zijn acties niet uitgesloten.

Belangrijkste eisen vakbonden

Een cao met een looptijd van 1 januari tot en met 31 december 2023.

Automatische prijscompensatie van de lonen met ingang van 1 januari 2023, als compensatie voor de gestegen kosten van levensonderhoud. Voor de looptijd van deze cao betekent dit 14,3% loon erbij.

Een salarisverhoging van € 100 bruto per maand voor alle werknemers bovenop de 14,3%.

Hierdoor gaan de werknemers in de laagste salarisklassen er meer op vooruit.

Elke werknemer verdient minimaal € 14 bruto per uur.

Het recht op onbereikbaarheid buiten werktijd en een verbod op gebroken diensten.

Ook willen vakbonden samen met de werkgever onderzoeken of werknemers eerder kunnen stoppen met werken tegen financieel aantrekkelijke voorwaarden (RVU-regeling).

Boos

Het is al langere tijd onrustig onder het personeel en de boosheid over het uitblijven van een fatsoenlijke cao werd steeds groter. Eind mei verschenen er al spandoeken op diverse locaties met de tekst ‘wij p(r)ikken het niet meer’. Karel Nugteren, onderhandelaar CNV Zorg & Welzijn: ‘De boosheid zit diep en de actiebereidheid is groot.’

Gegoochel met percentages

Volgens de vakbonden goochelt de werkgever vooral met percentages en is er met het tweede eindbod van Sanquin niet veel verbeterd voor de werknemers. De looptijd wordt twee keer zo lang, maar het salaris wordt niet evenredig verhoogd. Den Ouden: ‘Maximaal 13% over twee jaar is voor onze leden nog steeds onacceptabel.’"
FNV en Uber treffen elkaar voor Gerechtshof,2023-06-12,/nieuwsbericht/sectornieuws/vervoer/2023/06/fnv-en-uber-treffen-elkaar-voor-gerechtshof,"Morgen treffen vakbond FNV en taxibedrijf Uber elkaar wederom voor het Gerechtshof in Amsterdam. Uber claimt dat chauffeurs zelfstandigen zijn, en dat een cao niet van toepassing is. Terwijl de vakbond van mening is dat Uber een werkgever is en zich dus aan de cao moet houden.

Dit is niet de eerste keer dat dit onderwerp voor de rechter verschijnt. Al in 2021 besloot de rechter dat Uber zich aan de cao moet houden. Uber blijft echter op zoek naar manieren om zich aan deze uitspraak te onttrekken. Amrit Sewgobind, bestuurder FNV platformeconomie: ‘En al die tijd worden de chauffeurs die via Uber rijden hard geraakt door het gebrek aan rechten dat zij hebben.’

ZZp’er of loondienst?

De werkgever claimt dat chauffeurs die via het platform werken zzp’ers zijn. Sewgobind: ‘Maar zzp’ers kunnen zelf hun tarief bepalen en bepalen zelf hoe ze hun werk uitvoeren. Bij chauffeurs die voor Uber rijden, is dat niet het geval. Uber bepaalt het uurtarief, wie er wel of niet in de app komt, wie welke rit krijgt en hoe de ritten worden uitgevoerd.’

De FNV wil dan ook dat Uber de taxi-cao gaat volgen. Zodat chauffeurs meer loon krijgen, maar ook meer rechten bij bijvoorbeeld ontslag of ziekte.

PDF Lees ook een korte geschiedenis tussen de FNV en Uber"
Vakbond FNV verwacht een WERK-fonds energietransitie van minister Jetten,2023-06-12,/nieuwsbericht/algemeen-nieuws/2023/06/fnv-verwacht-een-werk-fonds-energietransitie,"FNV verwacht van minister Jetten een WERK-fonds energietransitie. De vakbond overhandigde vandaag in Rotterdam het manifest aan de minister voor klimaat en energie. Dagelijks bestuurslid Bas van Weegberg van FNV: 'Het WERK-fonds is nodig voor alle werknemers die hun baan verliezen door klimaatbeleid en de energietransitie, te beginnen bij de kolensector.'

Weegberg gaat verder: 'Bied werknemers zekerheid met de garantie op omscholing, van-werk-naar-werk-trajecten en financiële compensatie bij eventuele inkomstenverlies.'

Door het klimaatbeleid en de energietransitie zullen banen verdwijnen, veranderen en verschijnen. Met name in de fossiele sector en zware industrie dreigt baanverlies en daarmee een onzekere toekomst voor de werknemers. Van Weegberg: 'Om gevaarlijke klimaatverandering tegen te gaan, zullen we de omslag moeten maken naar een toekomstbestendige economie mét inspraak van en oog voor de werknemers. Dit garantiefonds moet ervoor zorgen dat werknemers de energietransitie op een rechtvaardige manier kunnen doormaken en niet zelf de rekening gepresenteerd krijgen.' Het WERK-fonds moet beschikbaar zijn voor alle werknemers waarvan het werk zal verdwijnen door de energietransitie.

Kolenfonds als voorbeeld

FNV heeft al goede ervaringen met een transitiefonds, in 2019 werd het Kolenfonds in het leven geroepen. De 200 medewerkers die hun baan verloren vanwege de sluiting van de Hemweg kolencentrale konden hier aanspraak op maken. Van Weegberg: 'Minister Jetten moet nu duidelijk maken hoe de toegezegde 22 miljoen in het Kolenfonds verdeeld en hard gemaakt wordt voor de nog resterende kolencentrales. Bied werknemers in de kolensector nu zekerheid zodat zij bij ontslag en sluiting van een kolencentrale niet zelf achter hun geld aan moeten.'

Tijdspad nodig

FNV ziet het WERK-fonds energietransitie als een logische volgende stap die nodig is om de werknemers uit andere sectoren, zoals de fossiele en zwaar op fossiel leunende industrie, een nieuw perspectief te bieden. 'Minister Jetten moet nu een duidelijk plan en tijdspad presenteren voor de sectoren die gaan krimpen vanwege klimaatbeleid, zodat we weten wat de gevolgen zijn voor werknemers, maar ook hun kansen', legt Van Weegberg uit. Zo ziet de vakbond kansen om met hulp van het WERK-fonds bij te dragen aan het invullen van de tienduizenden vacatures in onder andere de installatietechniek (zonnepanelen, windmolens), de verzwaring van het elektriciteitsnet en in de isolatiebranche.

Steun in de rug nodig

Marco van Roosendaal, operationeel medewerker kolenoverslagbedrijf in Rotterdam: 'Ik sla al 35 jaar kolen over en doe dat nog steeds met veel plezier. Deze keuze lag voor de hand omdat mijn vader, opa en overgrootvader ook in de haven werkten. Het is de vraag of ik, en mijn collega’s in de kolenketen, straks überhaupt kunnen omscholen naar de banen die ontstaan door de energietransitie. Daar hebben wij een steun in de rug bij nodig in de vorm van tijd, geld en opties. Wij weten dat tegen 2030 het doek definitief valt voor de energiekolen en dat zal ook diverse reorganisaties met zich meebrengen waarbij alleen al in de kolenoverslag in Rotterdam honderden banen op de tocht komen te staan. Dat zorgt nu al voor onzekerheid bij mij en mijn collega’s. Daarom willen we zekerheid over die 22 miljoen. Natuurlijk steunen we ook de oproep voor een WERK-fonds Energietransitie voor de mensen buiten de kolenketens die later ‘aan de beurt’ zijn. Dit fonds zal ook bijdragen aan meer draagvlak om de klimaatdoelstellingen te halen omdat je de rekening van de energietransitie eerlijk verdeelt.'

Het WERK-fonds Energietransitie:

Biedt budget voor om-, bij- en herscholing voor elke individuele werknemer die zijn of haar baan verliest als gevolg van de energietransitie

Voorziet in voldoende tijd en budget voor professionele begeleiding naar ander werk

Kan ook ingezet worden om de overstap te maken van de ene sector naar de andere

Biedt ruimte voor een langdurige extra financiële compensatie bij het aanvaarden van een lager betaalde baan

Biedt ruimte voor omgang met pensioenopbouw of maatwerkregelingen voor oudere werknemers

Houdt rekening met de sectorale en regionale voorkeur van de werknemer

Wordt bestuurd en uitgevoerd door sociale partners

Het fonds wordt gevuld door twee partijen: het Rijk en bedrijven

Het fonds is aanvullend op afspraken gemaakt door sociale partners in de betreffende bedrijven

PDF Lees het manifest"
"Druk stakers te groot, verffabrikant PPG akkoord met 10% meer loon",2023-06-09,/nieuwsbericht/sectornieuws/procesindustrie/2023/06/druk-stakers-te-groot-verffabrikant-ppg-akkoord-me,"Bijna een maand staakten werknemers van de grootste verffabriek van Nederland voor een beter loon. En met succes. De druk werd zo groot op de directie van PPG Coatings (Histor, Sigma, Rambo) dat zij eieren koos voor haar geld en vandaag eindelijk goede afspraken maakte met de FNV. De werknemers krijgen er over dit jaar 10% salaris bij, per 1 januari 2023.

Alle geplande acties en de landelijke stakingsdag van woensdag in Amsterdam zijn daarmee van de baan. De leden van de vakbond mogen nu stemmen over dit onderhandelingsresultaat.

Strijdlust is een voorbeeld

Erik de Vries, bestuurder FNV Procesindustrie: ‘Een dikke pluim voor alle stakers. De strijdlust van de mensen bij PPG is een voorbeeld voor heel werkend Nederland.’

Personeel vanaf half mei in actie

Het personeel kwam vanaf half mei in actie omdat het bedrijf niet meer wilde geven dan een loonsverhoging van 7%. Veel te weinig, vonden de fabrieksmedewerkers. De Vries: ‘Daar kunnen mensen hun boodschappen en rekeningen niet van betalen.’

Honderden legden werk neer

Wat begon met een paar werknemers die het werk stillegden in Tiel en Uithoorn spreidde zich al rap als een verfvlek uit over PPG-bedrijven in het hele land. Honderden mensen legden de afgelopen weken het werk neer.

Stakingen komende week afgeblazen

Komende week zou weer gestaakt worden in Tiel, Den Bosch en Uithoorn. Woensdag zouden werknemers uit verschillende fabrieken naar Amsterdam komen voor een landelijke staking. Deze acties gaan niet door.

Wereldwijd goed voor 17,7 miljard

PPG Coatings Nederland is de grootste verfproducent in Nederland en onderdeel van het wereldwijde concern PPG Industries. Dat was vorig jaar goed voor een omzet van 17,7 miljard dollar. In totaal werken er in ons land 1.100 mensen bij het bedrijf."
Schandalig dat Tolsa stakingbrekers uit Engeland inzet,2023-06-09,/nieuwsbericht/sectornieuws/procesindustrie/2023/06/tolsa-laat-stakingbrekers-uit-engeland-invliegen,"Tolsa laat personeel uit Engeland invliegen om het werk over te nemen van de stakende werknemers in Vlaardingen. Schandalig, vindt de FNV. De vakbond houdt donderdag acties aan de poort om de nieuw ingevlogen medewerkers te informeren over de staking.

Sietske Smit, bestuurder FNV Handel: ‘Van de medewerkers die aan het werk zijn en de staking steunen, hoorden we dat er medewerkers van de zusterfabriek uit Engeland zijn ingevlogen om de productie te verhogen. Het is ronduit schandalig dat Tolsa op deze manier de eigen werknemers tegen elkaar opzet. Hiermee laat de directie zien dat ze op geen enkele wijze wil meewerken aan een oplossing van het lopende conflict over de lonen.’

Werkgever weigert fatsoenlijke loonsverhoging

Werknemers van het Spaanse familiebedrijf dat kattenbakvulling maakt, staken al wekenlang voor een goede loonsverhoging van 10% over 2023. Het bedrijf echter wil niet verdergaan dan 6% en een eenmalige uitkering in 2023, en 2% loonsverhoging in 2024. Daarop boden de werknemers aan meteen weer aan de slag te gaan als het loon in 2023 met 8% omhoog ging, en er over 2024 nog verder onderhandeld werd. Maar ook hierop ging het bedrijf niet in.

Smit: ‘Vorige week spraken we weer met de directie terwijl de stakers ondertussen voor de goodwill aan het werk gingen. Helaas kwam Tolsa met een zelfs slechter bod dan waar we waren gebleven: 6% in 2023, maar de 2% loonsverhoging in 2024 was vervallen. Werknemers stemden het bod unaniem weg en pakten de staking weer op.’

Personeel wordt geïntimideerd

Ondertussen wordt de sfeer op de werkvloer grimmiger. Michel Breemer, voorzitter ondernemingsraad bij Tolsa: ‘Door de staking lag de productie zo goed als stil. De werkgever pikt dat niet en pakt nu de stakers aan. Contracten worden niet verlengd of zelfs opgezegd en werknemers worden telefonisch geïntimideerd. Het is ongelooflijk dat de directie ons zo behandelt! Maar wij laten ons niet kisten en staken door.’

Volgende acties

Terwijl de directe met vakantie is, ‘vieren’ stakers op donderdag 15 juni van 14.30 uur tot 17.00 uur vakantie aan de poort. In de fabriek in Vlaardingen werken 55 mensen."
Nieuwe acties werknemers sociale werkbedrijven,2023-06-09,/nieuwsbericht/sectornieuws/fnv-overheid/2023/06/nieuwe-acties-werknemers-sociale-werkbedrijven,"Er komen nieuwe acties van werknemers van sociale werkbedrijven. Dat meldt vakbond FNV. Om welke acties het precies gaat, wil de vakbond nog niet zeggen. Wel geeft de bond aan dat deze aankomende week in Groningen gepland zijn tijdens het congres van de Vereniging van Nederlandse Gemeenten (VNG). 'We voelen ons niet gehoord', zegt FNV-bestuurder Elanda de Boer. 'En dus moeten we kennelijk harder gaan roepen.'

Boos

Afgelopen woensdag kwamen bijna 9.000 werknemers van sociale werkbedrijven bijeen in Utrecht om hun ongenoegen duidelijk te maken. Ze eisen 10,15% loonsverhoging en een verbetering van hun reiskostenvergoeding van € 0,10 naar € 0,21 per kilometer. Werknemers van sociale werkbedrijven zien dat hun directe collega’s die rechtstreeks onder de cao van de gemeente vallen wél een loonsverhoging hebben gehad. Zij willen dat ook. 'We verdienen meer, want we zijn niet minder' is hun slogan. Ze voelen zich soms tweederangs werknemers en gediscrimineerd. Dat maakt hen boos.

Steun

De sociale werkbedrijven zelf steunen allemaal hun werknemers. De Nederlandse Brancheorganisatie Cedris waarbij 94 sociale werkbedrijven zijn aangesloten is duidelijk: 'De bedrijven waar jullie werken staan achter jullie. Jullie hebben dat geld juist hard nodig. Wat ons betreft gaan we snel aan tafel.'

Ook is er steun van de gemeente Losser. Die gaat tijdens het congres van de Vereniging van Nederlandse Gemeenten een motie indienen om de huidige cao’s voor sociale werkbedrijven open te breken.

Kastje naar de muur

De Vereniging van Nederlandse Gemeenten blijft vooralsnog naar Den Haag wijzen. Volgens de VNG moet daar eerst geld vandaan komen. De FNV is deze ‘kastje naar de muur’-strategie zat en wil daarom komende week de VNG nogmaals wijzen op de discriminatie van werknemers met een arbeidsbeperking. 'Wij willen dat de gemeenten nu eindelijk eens hun verantwoordelijkheid nemen en zich gaan gedragen als een fatsoenlijke werkgever. Als gemeenteambtenaren een loonsverhoging krijgen, moet dit natuurlijk ook gelden voor hun collega’s van de sociale werkbedrijven die exact hetzelfde werk doen.', aldus De Boer. De FNV-bestuurder waarschuwt dat als de gemeenten blijven wegkijken er hardere acties volgen."
"Ultimatum bij Swissport Cargo, acties dreigen",2023-06-09,/nieuwsbericht/sectornieuws/schiphol/2023/06/ultimatum-bij-swissport-cargo-acties-dreigen,"De directie van Swissport Cargo op Schiphol heeft tot woensdag 14 juni, 17 uur de tijd. Daarna verloopt het ultimatum dat de FNV vandaag heeft gesteld en gaat het personeel over tot actie.

Stijn Jansen, bestuurder FNV Luchtvaart: ‘Tijdens de economisch moeilijke jaren hebben we altijd meebewogen met het bedrijf. Maar toen er tijdens de coronapandemie flinke winsten werden gemaakt, mochten we niet meeprofiteren. Daar zijn we klaar mee.’

Slecht loon en geen cao

Zonder inspraak van de medewerkers heeft Swissport Cargo met de ondernemingsraad een loonsverhoging van minimaal 4,25% afgesproken. Ruim onvoldoende, vindt de FNV. De vakbond eist invoering van de automatische prijscompensatie: een loonsverhoging gebaseerd op de inflatiecijfers. Dit komt neer op 14,3%. Jansen: ‘Een Swissport-vrachtmedewerker verdient al fors minder dan zijn collega bij een ander bedrijf in deze sector. Dat is indirect een gevolg van het feit dat Swissport Cargo geen cao heeft.’ Dit is dan ook een tweede eis uit het ultimatum: een cao lopend van 1 januari 2023 tot 1 januari 2024, in plaats van de met de ondernemingsraad afgesproken arbeidsvoorwaardenregeling.

Onregelmatigheidstoeslag opschroeven

Andere eisen in het ultimatum zijn de verhoging van het minimumloon naar 14 euro per uur, een eindejaarsuitkering en het verhogen van de onregelmatigheidstoeslag. Jansen: ‘Allemaal afspraken die bij andere bedrijven in de vrachtafhandeling heel normaal zijn, maar waar Swissport Cargo zich aan onttrekt door geen cao af te spreken.’

Voorstellenbrief genegeerd

De actiebereidheid van het personeel komt niet uit de lucht vallen. Al in maart diende FNV Luchtvaart bij de directie een voorstellenbrief in, ondertekend door bijna alle personeelsleden. Maar in alle gesprekken die sindsdien gevoerd zijn, zijn deze eisen genegeerd. Jansen: ‘En dus moeten we dreigen met acties. Zodat er een cao komt en zodat de directie werknemers leert waarderen voor wat ze waard zijn.’"
Woensdag landelijke stakingsdag in verffabrieken PPG,2023-06-08,/nieuwsbericht/sectornieuws/procesindustrie/2023/06/woensdag-landelijke-stakingsdag-in-verffabriek-1,"Ze komen uit verffabrieken in het hele land en voeren woensdag samen actie voor een beter salaris. Zo’n 250 werknemers van PPG Coatings houden een landelijke stakingsdag in Amsterdam.

De actiedag aan Oceanenweg 2 in Amsterdam begint om 14.00 uur en duurt tot 18.00 uur. Topman Tim Knavish is over uit Amerika. De stakers zullen hem onthalen op een hoop kabaal. Verder komt FNV-voorzitter Tuur Elzinga de stakende werknemers een hart onder de riem steken.

Hoogste baas over uit Verenigde Staten

Erik de Vries, bestuurder FNV Procesindustrie: ‘De hoogste baas van het concern is over uit de Verenigde Staten en houdt woensdag een Town Hall Meeting, een soort grote vergadering. Wij zullen hem met z’n allen ontvangen en hem luid en duidelijk laten weten dat het niet goed gaat met het bedrijf in Nederland; dat de mensen die er al jaren het vuur uit de sloffen lopen het niet langer pikken dat de directie hun zo weinig wil betalen, terwijl er wel een heleboel geld naar de aandeelhouders gaat.’

Al meerdere keren gestaakt

Honderden werknemers hebben de afgelopen weken al meerdere keren gestaakt bij de vestigingen van PPG Coatings in Amsterdam, Den Bosch, Hoogeveen, Tiel en Uithoorn. Zij eisen 14,3% meer salaris en ook dat de lonen meestijgen met de prijzen in de winkels.

Moederbedrijf is hartstikke rijk

De Vries: ‘Moederbedrijf PPG Industries is hartstikke rijk. Wereldwijd hebben ze vorig jaar een omzet gedraaid van 17,7 miljard dollar. Dat geld hadden ze nooit verdiend zonder de mensen in de fabrieken. Die worden straal vergeten.’

Alle verffabrieken liggen stil

Op de landelijke stakingsdag liggen alle verffabrieken stil. De mensen in Amsterdam staken al sinds afgelopen dinsdag. In Tiel beginnen ze maandag aan een 72-uursstaking en in Den Bosch en Uithoorn gaat de boel woensdag opnieuw voor zeker 24 uur plat."
Nog eens € 100 per maand extra voor werknemers koek- en snoepfabrieken,2023-06-08,/nieuwsbericht/sectornieuws/voedingsindustrie/2023/06/nog-eens-100-per-maand-extra-af-voor-werknemers-ko,"De mensen in de fabrieken van onder andere Mars, Mentos en Verkade krijgen er per 1 juli nog eens € 100 bruto per maand bij. Dit geld komt bovenop de loonsverhoging in de cao. De werknemers gaan er zo met gemiddeld 9,5% op vooruit dit jaar.

Dat heeft de FNV afgesproken met de werkgevers in de zoetwarenindustrie. De leden van de vakbond mogen nu stemmen op het onderhandelingsresultaat.

Onze kant op gekomen

Eric Brouwer, bestuurder FNV Voedingsindustrie: ‘Dankzij de staking bij de Mentosfabriek en onder druk van nog meer acties zijn de werkgevers onze kant op gekomen. Ook prettig: de looptijd van onze afspraken is verkort tot eind september volgend jaar, in plaats van december. Dat betekent dat we ook weer eerder aan de onderhandelingstafel zitten. Daarmee is het risico dat mensen in de tussentijd worden geraakt door een hogere inflatie kleiner.’

Acties voor een betere cao

Werknemers van koek- en snoepfabrieken hebben de laatste maanden actie gevoerd voor een betere cao. De cao die er nu ligt, is alleen afgesloten met CNV en De Unie.

11.000 werknemers bij 200 bedrijven

In de sector Zoetwaren werken 11.000 mensen, verdeeld over bijna 200 bedrijven, van kleine fabrieken tot multinationals zoals Mars, Perfetti Van Melle (onder andere Mentos), Verkade en Royal Fassin."
Bakkers akkoord met 16% erbij in ruim anderhalf jaar,2023-06-08,/nieuwsbericht/sectornieuws/voedingsindustrie/2023/06/bakkers-akkoord-met-16-erbij-in-ruim-anderhalf-jaa,"De werknemers van grote, industriële bakkerijen die klaarstonden om te gaan staken hebben donderdag ingestemd met een loonsverhoging van 16% in 19 maanden. Zij krijgen een cao die loopt van 1 juni dit jaar tot en met 31 december 2024.

Ron Vos, bestuurder FNV Voedingsindustrie: ‘We hebben de druk aardig moeten opvoeren om goede afspraken te kunnen maken met de bakkersbedrijven. De werknemers stonden al in de startblokken voor stakingen, want zij wilden niet weer worden afgescheept met een loonsverhoging van niks. Gelukkig waren de acties uiteindelijk niet nodig.’

Op het nippertje overstag

Het was een dubbeltje op zijn kant. Even leek het nog op stakingen uit te draaien eind deze week. Maar woensdagavond gingen de industriële bakkersbedrijven op het nippertje overstag en maakten goede afspraken met de FNV en het CNV.

Geen afspraken voor ambachtelijke bakkers

Voor de mensen die werken voor de ambachtelijke bakkerijen zijn nog geen afspraken gemaakt. Vos: ‘De bakkers daar moeten nu de keuze maken of ze gaan actievoeren voor betere afspraken of dat ze genoegen nemen met het bod van hun eigen werkgevers. En dat komt neer op 10% in twee jaar.’

7.100 werknemers

In de hele bakkersbranche werken zo’n 51.000 mensen, waarvan 7.100 in industriële bakkerijen en 43.900 bij ambachtelijke bakkerijen."
FNV en CNV: Staking bakkerijen van de baan,2023-06-08,/nieuwsbericht/sectornieuws/voedingsindustrie/2023/06/fnv-en-cnv-staking-bakkerijen-van-de-baan,"De eerder vandaag aangekondigde stakingen bij industriële bakkerijen Bakkerij Borgesius (Aalsmeer en Arnhem) en Dutch Bakery in Eindhoven gaan toch niet door. FNV Voedingsindustrie en CNV Vakmensen enerzijds en de werkgevers anderzijds hebben zojuist op het laatste moment een onderhandelingsresultaat bereikt. Hierdoor zijn acties afgewend. Onderdeel van het resultaat is dat de lonen over een periode van 19 maanden met 16% omhoog gaan.

Morgen wordt dit resultaat voorgelegd aan de leden in de bedrijven die zouden gaan staken. Ron Vos, bestuurder FNV Voedingsindustrie: ‘De industriële werkgevers hebben onder dreiging van stakingen een aanzienlijk beter loonbod gedaan. Morgen willen we hierover in gesprek met onze leden.’

Loonsverhoging in drieën

Het voorstel is om de lonen per 1 juli dit jaar te verhogen met 7%. Op 1 januari en 1 juli volgend jaar komt daar per keer nog eens 4,5% bij. Verdere inhoudelijke afspraken voor in de cao zijn niet gemaakt. Nicole Engmann-Van Eijbergen, bestuurder CNV Vakmensen: ‘Ik ben opgelucht dat de druk van een mogelijke staking voldoende was om de werkgevers te laten bewegen. Ze zagen op tijd dat ze niet nóg een cao konden afsluiten ten koste van hun eigen mensen. Het is nu aan de leden om te beoordelen of dat gelukt is.’"
Bakkers van Borgesius en Dutch Bakery staken 48 uur,2023-06-07,/nieuwsbericht/sectornieuws/voedingsindustrie/2023/06/bakkers-van-borgesius-en-dutch-bakery-staken-48-uu,"De mensen bij Bakkerij Borgesius (Aalsmeer en Arnhem) en hun collega’s van Dutch Bakery in Eindhoven staken vanaf donderdag 48 uur. Zij komen in actie voor een goede loonsverhoging. De ruim 300 bakkers van deze bedrijven maken brood voor supermarkten, zoals Albert Heijn.

Bij Bakkerij Borgesius in Aalsmeer begint de staking donderdag om 6.00 uur (tot zaterdag 6.00 uur), bij de twee andere broodfabrieken leggen de mensen het werk neer vanaf 7.00 uur.

Geen genoegen met kruimels

Ron Vos, bestuurder FNV Voedingsindustrie: ‘De bakkers kunnen niks met de krenterige 5% extra salaris die de werkgevers hen gemiddeld per jaar willen geven. Wij nemen geen genoegen met kruimels.’

Weer ten koste van eigen mensen

Nicole Engmann-van Eijbergen, bestuurder CNV Vakmensen: ‘Bij de vorige cao kwamen de werkgevers weg met een veel te lage loonsverhoging, nu willen ze weer een cao afsluiten die ten koste gaat van hun eigen mensen. Onbegrijpelijk. Ze gaan ervan uit dat de werknemers niet in opstand komen. Dat doen ze dus wel.’

14,3% salaris erbij

De vakbonden hadden de – vooral grote industriële - bakkersbedrijven al gewaarschuwd voor acties. In een ultimatum dat woensdag 7 juni afliep, stonden duidelijke eisen: 14,3% salaris erbij, per 1 juni, en automatische prijscompensatie, waardoor de lonen voortaan meestijgen met de prijzen in de winkels.

Eerder kunnen stoppen met werken

Ook moet er een zogeheten RVU-regeling (Regeling vervroegde uittreding) komen voor de mensen, die vaak al jong beginnen met zwaar werk in ploegendiensten. FNV en CNV vinden dat zij eerder moeten kunnen stoppen met werken.

Geen andere keuze dan actie

Vos: ‘De werkgevers zijn niet op onze eisen ingegaan, dus de bakkers hebben geen andere keuze dan in actie komen voor een betere cao.’

51.000 werknemers

In de hele bakkersbranche werken zo’n 51.000 mensen, waarvan 7.100 in industriële bakkerijen en 43.900 bij ambachtelijke bakkerijen."
Nederlandse schoonmakers voeren met Europese collega’s actie in Brussel,2023-06-06,/nieuwsbericht/sectornieuws/schoonmaak/2023/06/nederlandse-schoonmakers-voeren-met-europese-colle,"Werken in de nacht, gebroken diensten en geen zeggenschap over het rooster tegen een loon waar je amper van rond kunt komen: schoonmakers zijn het meer dan zat. Daarom demonstreren schoonmakers woensdag 7 juni om 14.00 uur voor het Europees Parlement in Brussel. FNV Schoonmaak is erbij om samen met collega’s uit Europa schoonmakers te steunen in hun eis voor meer respect.

De Belgische vakbonden ACV, ABVV en UNI Europa en FNV Schoonmaak hebben een duidelijke boodschap voor de Europese Unie: voer schoonmaak overdag in bij alle schoonmaakcontracten en ken overheidsopdrachten alleen toe aan bedrijven die een cao toepassen. Alleen zo verbeteren het loon en de arbeidsomstandigheden.

Werken in de nacht

Naast een karig loon is werken in de nacht een groot probleem. Dit trekt een zware wissel op het privéleven van de werknemers. Een Belgische schoonmaker geeft aan: ‘Ik werk meerdere diensten tijdens de week. ‘s Morgens vroeg, 's avonds en ’s nachts. Ik ben uitgeput en wanhopig en mijn gezondheid, veiligheid en gezins- en sociale leven lijden eronder.’

Wereldwijd onderzoek

Wereldwijd onderzoek onder schoonmakers ondersteunt dit beeld. Van alle schoonmakers die in de avond of nacht werken, meldt bijna de helft negatieve gevolgen voor hun geestelijke gezondheid. Bijna driekwart van de nachtwerkers meldt onvoldoende slaap en meer dan de helft van die groep ervaart een gebrek aan zeggenschap over het rooster.

Situatie in Nederland beter

FNV Schoonmaak steunt de Europese collega’s die hiervoor ten strijde trekken. Gelukkig is de situatie in Nederland wel beter. Khadija Tahiri-Hiyati, schoonmaker en president van het FNV Schoonmakersparlement: ‘In Nederland hebben wij net onze cao opengebroken en een belangrijke loonsverhoging afgesproken. En nu steunen we onze collega’s in Europa. Schoonmaken is een essentieel beroep, maar schoonmakers komen niet rond van hun salaris en gaan gebukt onder ziekmakende werkdruk en werktijden.’

Presentatie enquete

Voorafgaand aan de demonstratie ontmoeten schoonmakers en vakbondsafgevaardigden Agnes Jongerius, lid van het Europees Parlement. Tijdens deze ontmoeting presenteren ze de bevindingen van de wereldwijde enquête onder schoonmakers: Uitkomst enquete schoonmakers per land"
"Eindbod voor supermarktmedewerkers, 10% erbij",2023-06-06,/nieuwsbericht/sectornieuws/handel/2023/06/eindbod-voor-supermarktmedewerkers-10-erbij,"De supermarktmedewerkers krijgen er 10% salaris bij, net als eerder de mensen in de distributiecentra van Albert Heijn. Dat staat in het eindbod dat werkgeversorganisaties VGL (Vereniging van Grootwinkelbedrijven in Levensmiddelen) en Vakcentrum vanmorgen hebben neergelegd bij de FNV. Daniëlle Wiek, bestuurder FNV Handel: ‘Wij gaan dit eindbod voorleggen aan onze leden, die mogen zeggen of ze het genoeg vinden.’

De werkgevers willen een cao voor een jaar, van 2 juli 2023 tot 30 juni 2024. De loonsverhoging moet ingaan per 1 september.

Geen verslechteringen, maar...

Wiek: ‘Het is een goed loonbod en er komen geen verslechteringen. Wel hadden we graag nog afspraken gemaakt over andere belangrijke dingen, zoals het verlagen van de zogeheten vakvolwassen leeftijd naar 18 jaar* en automatische prijscompensatie, het meestijgen van de lonen met de prijzen in de winkels. Ook over meer vaste banen en het repareren van de zondagstoeslag. Maar helaas wilden de werkgevers daar geen tijd meer voor uittrekken.’

330.000 werknemers

In de supermarktbranche werken zo’n 330.000 mensen. Voor de medewerkers gelden verschillende cao’s: de cao Supermarkt VGL en de cao Supermarkt Levensmiddelenbedrijf.

Grote, kleine en franchise supermarkten

De eerste is er voornamelijk voor mensen die in dienst zijn van één van de grote supermarkten, zoals Albert Heijn, Jumbo of Lidl. De tweede is er voor werknemers van een kleine zelfstandige supermarkt of franchise supermarkt.

*Vakvolwassen leeftijd: Supermarktmedewerkers ontvangen vanaf hun 21e een loon dat hoort bij hun functie. Wie jonger is dan 21 jaar krijgt een loon op basis van functie en leeftijd: de zogeheten jeugdlonen. De FNV wil dat de vakvolwassen leeftijd wordt verlaagd naar 18 jaar."
Grootste verffabriek van Nederland hele week plat,2023-06-06,/nieuwsbericht/sectornieuws/procesindustrie/2023/06/grootste-verffabriek-van-nederland-hele-week-plat,"Na de stakingen in Den Bosch, Hoogeveen, Tiel en Uithoorn leggen meer dan honderd werknemers van verfproducent PPG Coatings in Amsterdam morgenochtend 6 juni vanaf 6:00 opnieuw het werk neer. De grootste verffabriek van het land gaat de hele week plat.

Erik de Vries, bestuurder FNV Procesindustrie: ‘Hartverwarmend om te zien hoe de leden bij PPG zij aan zij staan voor het behoud van hun koopkracht, sinds maandag in Den Bosch en nu weer in Amsterdam. Het lijkt me verstandig dat de directie snel ingaat op onze eisen, want deze leden zitten er stevig in.’

Veel stakingen achter de rug

Dit is niet de eerste staking bij het bedrijf PPG Coatings. Sinds half mei hebben honderden werknemers uit vestigingen in Den Bosch, Hoogeveen, Tiel en Uithoorn al gestaakt in de hoop op een verbeterde cao. Ook in Amsterdam legden de werknemers het werk eerder al neer. Eind mei staakten zij drie dagen lang.

14,3% en meestijgende lonen

De FNV eist 14,3% loonsverhoging en eist dat de lonen meestijgen met de prijzen in de winkels (automatische prijscompensatie). De grootste verfproducent van Nederland bood eerder slechts 7% loonsverhoging.

Omzet van 17,7 miljard dollar

De Vries: ‘PPG Industries, waarvan PPG Coatings onderdeel is, had vorig jaar een omzet van 17,7 miljard dollar. De werknemers in de fabrieken hebben die omzet mede mogelijk gemaakt en krijgen er niks voor terug. Dit moet veranderen.’

350 werknemers

Bij PPG Coatings in Amsterdam werken zo’n 350 mensen."
Werknemers met arbeidsbeperking leggen 7 juni werk neer,2023-06-05,/nieuwsbericht/sectornieuws/fnv-overheid/2023/06/werknemers-met-arbeidsbeperking-leggen-7-juni-werk,"Het is de grootste actie ooit van werknemers van sociaal werkbedrijven uit heel Nederland. Op 7 juni komen ze met zo'n 160 bussen naar Utrecht om daar te demonstreren.

Ze eisen 10,15% loonsverhoging en een verbetering van hun reiskostenvergoeding van € 0,10 naar € 0,21 per kilometer. Vanwege de gestegen kosten van levensonderhoud kunnen de werknemers met een arbeidsbeperking nauwelijks nog rondkomen. En minstens zo belangrijk: zij eisen dat hun gemeentelijke werkgevers stoppen met hen weg te zetten als tweederangs werknemers.

Al maandenlang actie

De werknemers voeren inmiddels maandenlang actie voor verbetering van hun cao. Rondkomen met hun karige loon was al moeilijk, maar door de hoge inflatie is het nu echt niet meer te doen.

Geen geld

Deze werknemers zijn in dienst van gemeenten. Maar al ruim een jaar lang krijgen zij van de Vereniging Nederlandse Gemeenten (VNG) te horen dat gemeenten geen geld hebben om hun loon en reiskostenvergoeding te verhogen. Volgens VNG moet het geld eerst worden toegezegd door minister Schouten (Armoedebeleid, Participatie en Pensioenen). Maar gemeenteambtenaren hebben van diezelfde VNG wél een welverdiende goede nieuwe cao gekregen, zonder dat hiervoor financiële dekking uit Den Haag was.

Discriminatie

Peter Wiechmann, FNV-bestuurder Sociale Werkvoorziening: 'Er is simpelweg sprake van discriminatie. Ambtenaren krijgen wel een loonsverhoging en mensen met een arbeidsbeperking die exact hetzelfde werk doen niet. Deze werknemers verdienen slechts rond het minimumloon en de dagelijkse boodschappen kunnen ze nauwelijks nog betalen. Ze verdienen óók meer, want ze zijn niet minder.'

Stijgende inflatie

FNV en CNV dringen al langer aan op aanvullende afspraken voor de cao Sociale Werkvoorziening en cao Aan de slag, waar zo'n 75.000 werknemers met een arbeidsbeperking onder vallen. Beide cao's zijn afgesloten op het moment dat er nog geen sprake was van stijgende inflatie. De vakbonden willen dat alle lonen in deze cao's met terugwerkende kracht per 1 januari 2023 met 10,15% verhoogd worden.

Ov of boodschappen

Ook moet de reiskostenvergoeding aangepast worden aan de hogere brandstofkosten. Dat betekent een verhoging van 10 naar 21 cent per kilometer. Wiechmann: 'Werknemers moeten nu soms kiezen tussen het ov betalen om naar hun werk te gaan of boodschappen doen.'"
Bakkers maken zich op voor staking door krenterige houding werkgevers,2023-06-02,/nieuwsbericht/sectornieuws/voedingsindustrie/2023/06/bakkers-maken-zich-op-voor-staking-door-krenterige,"Vakbonden FNV en CNV Vakmensen staan klaar om hun leden die werken in de industriële en ambachtelijke bakkerijen op te roepen om te staken. Na een krenterig loonbod van de werkgevers van gemiddeld 5% per jaar, is wat de vakbonden betreft de maat vol. Beide bonden hebben de werkgevers nu een ultimatum gestuurd.

Als er voor woensdag 7 juni om 12.00 uur geen beter bod op tafel ligt, dan roepen de vakbonden de komende weken bakkers in heel Nederland op om het werk neer te leggen.

Bestuurder Evert Jan van de Mheen van CNV Vakmensen: ‘De werkgevers proberen weer een cao af te sluiten die ten koste gaat van hun werknemers, onbegrijpelijk gezien het grote belang van goed en gemotiveerd personeel’. Werkgevers bieden voor een 2-jarige cao een loonsverhoging van gemiddeld 5% per jaar. Wat de vakbonden betreft is dat veel te weinig.

In opstand komen

Ron Vos, bestuurder FNV Voedingsindustrie: ‘De lonen van de bakkers houden de inflatie al jaren niet bij, het wordt tijd dat de werknemers hier tegen in opstand komen. De houding van werkgevers is in deze tijd volstrekt ongepast’. Wat de FNV betreft wordt de automatische prijscompensatie in de cao afgesproken met een loonsverhoging per 1 juni van dit jaar die 14,3% bedraagt.

Regeling Vervroegd Uittreden

Verder willen de vakbonden in deze sector, die zich deels kenmerkt door zwaar werk in ploegendiensten door werknemers die op jonge leeftijd zijn gaan werken, de RVU (Regeling Vervroegd Uitreden) als recht opnemen in de cao.

Ultimatum

Het door de vakbonden gestelde ultimatum loopt woensdag 7 juni om 12:00 af. Komen werkgevers niet over de brug dan gaan de vakbonden hun leden op meerdere locaties oproepen om te gaan staken. Vos en Van de Mheen: ‘De bakkers moeten het niet langer accepteren dat ze als sluitpost op de begroting worden behandeld, doen ze dat niet, dan gaan werkgevers door met dit gedrag’.

Bakkerijen

In de branche werken in totaal 51.000 werknemers. Hiervan werken 7.100 werknemers in de industriële bakkerijen, 43.900 werknemers zijn werkzaam in de ambachtelijke bakkerijen."
Leden stemmen na vijf stakingen in met nieuwe cao Zuivel,2023-06-01,/nieuwsbericht/sectornieuws/voedingsindustrie/2023/06/leden-stemmen-na-vijf-stakingen-in-met-nieuwe-cao,"Er kan een handtekening gezet worden onder een nieuwe cao Zuivel. De leden van de FNV hebben in meerderheid (77%) voor de gemaakte afspraken gestemd. Dat betekent dat de lonen met bijna 12% omhoog gaan voor de bijna 12.000 mensen die onder deze cao vallen.

Er was wat voor nodig, maar na vijf stakingen bij respectievelijk FrieslandCampina in Marum, Noordwijk, Steenderen, Borculo en Meppel ligt er een set afspraken over loon en andere belangrijke arbeidsvoorwaarden waar de leden van de FNV mee in kunnen stemmen. Naast de loonsverhoging van bijna 12% in 15 maanden, komt er ook een regeling waarmee medewerkers vervroegd kunnen stopen met werken, de zogeheten RVU. En verder wordt de consignatievergoeding (voor de bereikbaarheidsdienst) verbeterd.

Tevreden

Ron Vos, bestuurder FNV Voedingsindustrie: ‘We kunnen tevreden zijn over wat we met z’n allen voor elkaar hebben weten te krijgen. Er waren grote zorgen op de werkvloer, omdat de inflatie er flink heeft ingehakt. De afspraken die we nu hebben kunnen maken, zorgen voor meer rust. Ook doet het meer recht aan de waardering die de medewerkers verdienen.’

Flink hoger

De vakbonden en de werkgevers, vertegenwoordigd in de NZO, kwamen op 16 mei tot overeenstemming waarna de leden tot en met 31 mei de kans kregen zich over het resultaat uit te spreken. De loonsverhoging die nu is afgesproken, is flink hoger dan de 6% en eenmalig 600 euro bruto die de werkgevers in eerste instantie boden. Ron Vos: ‘En daarmee wordt nogmaals duidelijk dat staken loont. Met dit resultaat hebben we niet alleen meer recht gedaan aan het harde werk van de duizenden medewerkers in de zuivel, maar ook een signaal afgegeven dat werkgevers hun medewerkers serieus moeten nemen.’

Zuivelindustrie

In de Nederlandse zuivelindustrie werken zo’n 12.000 mensen bij 25 bedrijven.

De Cao-partijen hebben op basis van het onderhandelingsresultaat van 17 mei 2023 een Q&A opgesteld. Die vind je hier: QandA-behorend-bij-onderhandelingsresultaat-cao-I-en-cao-HP-1-januari-2023-tot-1-april-2024"
Vanaf vrijdag acties bij Air Liquide Industrie,2023-06-01,/nieuwsbericht/sectornieuws/procesindustrie/2023/06/vanaf-vrijdag-acties-bij-air-liquide-industrie,"6,5% salaris erbij? Echt niet. Dat vinden de werknemers van Air Liquide Industrie veel te weinig. Zij komen vanaf vrijdag in actie voor een betere loonsverhoging. Ernst van den Berg, bestuurder FNV Procesindustrie: ‘En de directie moet er serieus rekening mee houden dat het hier niet bij blijft en dat er de komende tijd meer acties volgen.’

Van den Berg: ‘Het moederbedrijf heeft afgelopen jaar miljarden winst gemaakt. Daar mag het de mensen dan ook wel eens voor gaan belonen. Met zo’n magere loonsverhoging kan niemand zijn boodschappen en rekeningen nog betalen.’

14,3% en meestijgen met prijzen

De directie heeft vandaag een ultimatum laten verstrijken van de FNV. Daarin eist de vakbond namens de werknemers een cao voor een jaar (vanaf 1 januari 2023) waarin de salarissen stijgen met 14,3% en voortaan meestijgen met de prijzen in de winkels.

Hogere toeslag voor overwerk

Ook willen de werknemers een hogere toeslag voor overwerk, een betere maaltijdvergoeding, een regeling waarmee ze kunnen afbouwen (80% werken, 90% salaris, 100% pensioenopbouw) en aanvulling van het geboorteverlof tot 100%.

Eindbod unaniem afgewezen

Van den Berg: ‘De directie noemt inflatie een ‘vaag begrip’. Maar iedereen voelt in de portemonnee dat alles duurder is geworden. Logisch dat de werknemers op bijna alle locaties van het bedrijf het eindbod van de directie unaniem hebben afgewezen.’

Stikstof, stoom, zuurstof

Bij Air Liquide Industrie BV werken zo’n 180 mensen. Zij leveren gassen en hitte (stikstof, stoom, waterstof, zuurstof) aan andere bedrijven in onder andere de Botlek en Pernis. Het bedrijf zit zelf in de Botlek, Pernis, Bergen op Zoom, Moerdijk en Terneuzen."
Nieuwe cao streekvervoerders een feit,2023-05-31,/nieuwsbericht/sectornieuws/vervoer/2023/05/nieuwe-cao-streekvervoerders-een-feit,"17% loonsverhoging, maatregelen tegen hoge werkdruk en betere afspraken over woon- en werkverkeer. Meer dan driekwart van de FNV-leden bij vervoerders Arriva, Keolis en Qbuzz is het eens met deze afspraken en stemde in met de nieuwe cao multimodaal. Edwin Kuiper, bestuurder FNV Streekvervoer: ‘We hebben met z’n allen hard gestreden en stevig moeten onderhandelen, maar gelukkig ligt er een solide pakket met afspraken. Dat geeft rust in de sector.'

Zevenklapper in loon

De cao krijg een looptijd van 36 maanden (tot en met december 2025). Hierin is een loonsverhoging in zeven stappen afgesproken. Per 1 januari 2023 en 1 april 2023 stijgen de lonen en de toeslagen voor het werken op onregelmatige tijden met 3%. Op 1 oktober dit jaar, 1 januari 2024 en 1 juli 2024 stijgt het loon nog eens met 2% per keer. Voor 2025 is op 1 januari en 1 juli ook een loonsverhoging van 2% afgesproken. Maar als de inflatie over 2024 hoger is dan de afgesproken loonsverhoging voor 2025 (4%), gaan de FNV en de werkgevers weer om de tafel om te overleggen over het loon in 2025.

Aanpassing roosters

Naast afspraken over het loon, zijn er ook afspraken gemaakt over roosters. Zo wordt het aantal dagen dat werknemers achter elkaar mogen werken lager en streven de werkgevers ernaar het aantal gebroken diensten te verminderen. In verder overleg willen de vakbond en werkgevers de eerste stappen maken om de intensiteit en lengte van diensten meer in evenwicht te brengen.

Ook wordt de kilometervergoeding in het woon- en werkverkeer verhoogd van 19 naar 22 cent en kunnen oudere werknemers al twee jaar voor hun pensioenleeftijd stoppen met werken (de zogeheten Regeling vervroegde uittreding of RVU-regeling).

Hard gestreden

Deze goede resultaten zijn niet zonder slag of stoot binnengehaald. Vanaf december 2022 waren er stakingsacties bij het regionale spoor- en busvervoer. In veel delen van het land stonden treinen en bussen regelmatig stil.

1.300 werknemers

De cao multimodaal geldt voor zo’n 1.300 werknemers die werken bij de regionale vervoerders Arriva, Keolis en Qbuzz. Onder de cao vallen buschauffeurs, machinisten, stewards, medewerkers service & veiligheid en storemedewerkers."
Werknemers distributiecentra Albert Heijn stemmen massaal in met nieuwe cao,2023-05-31,/nieuwsbericht/sectornieuws/handel/2023/06/werknemers-distributiecentra-albert-heijn-stemmen,"Niet echt een verrassing, maar evengoed heel fijn: een grote meerderheid van de werknemers van de distributiecentra (DC’s) van Albert Heijn is akkoord gegaan met de nieuwe cao. Daarin stijgen onder andere hun salarissen met 10%.

Shefania Sewbaks, bestuurder FNV Handel: ‘Wij zijn erg blij met de afspraken die in deze cao zijn vastgelegd. Het is een goed begin naar een nog mooier pakket aan arbeidsvoorwaarden voor de mensen in de DC’s, voor zowel de vaste medewerkers als de uitzendkrachten. De loonsverhoging is niet meer dan eerlijk. Jammer dat de mensen er zo hard voor hebben moeten knokken, maar dat was uiteindelijk wel de moeite waard.’

Elf dagen gestaakt

De cao kwam er bepaald niet zonder slag of stoot. Zo’n 1.500 werknemers in Geldermalsen, Pijnacker, Tilburg, Zaandam en Zwolle staakten maar liefst 11 dagen voor een goed salaris en eerlijke arbeidsvoorwaarden. Dat leidde tot lege schappen in de winkels van Albert Heijn.

Ook halvering zondagstoeslag van tafel

Onder druk van langere stakingen sprak het supermarktbedrijf begin mei met de FNV een cao af voor een jaar (tot 15 april 2024), waarin de salarissen omhooggaan met 10%. Ook haalde Albert Heijn de halvering van de zondagstoeslag weer van tafel, net als het schrappen van een belangrijke regeling voor oudere werknemers (minder gaan werken).

Verdeeldheid een halt toegeroepen

Sewbaks: ‘Albert Heijn is al tijden bezig met het versoberen van sommige arbeidsvoorwaarden. Je krijgt daardoor verdeeldheid onder de verschillende medewerkers in de DC’s. Wij hebben dat met z'n allen met onze acties en de afspraken in deze cao een halt toegeroepen.’

Alle medewerkers stonden zij aan zij

Bij de acties viel juist de grote saamhorigheid op: fulltimers, parttimers en uitzendkrachten staakten zij aan zij. Zeker voor uitzendkrachten was dat bijzonder, omdat zij extra kwetsbaar zijn en minder zeker van hun werk.

Meer duidelijkheid over roosters

Voor hen is vastgelegd dat ze meer duidelijkheid krijgen over hun roosters en minder verschillende diensten in een week. Tot slot zal Albert Heijn voor minstens 100 fte aan mensen in vaste dienst nemen.

5.000 tot 6.000 medewerkers

Bij Albert Heijn werken in de distributiecentra 5.000 tot 6.000 mensen, waarvan 45% als uitzendkracht."
Tot 13% salaris erbij voor personeel Gall & Gall,2023-05-31,/nieuwsbericht/sectornieuws/handel/2023/05/tot-13-salaris-erbij-voor-personeel-gall-gall,"Geen dagenlange stakingen dit keer, wel een paar keer stevig onderhandelen. De FNV is het met Gall & Gall eens geworden over een goede cao voor de werknemers van de drankenwinkels. Daarin gaan de salarissen dit jaar met 10% omhoog voor de mensen in winkels en distributiecentra. Voor verkopers komt daar later nog eens 3% bij.

Koen Vermooten, bestuurder FNV Handel: ‘We leggen dit resultaat nu voor aan onze leden. Die hebben het laatste woord, zoals altijd.’

Eerder stoppen met werken

De cao krijgt een looptijd van een jaar en gaat in per 1 april 2023. Naast het salaris dat de medewerkers erbij krijgen, komt er ook een zogeheten RVU-regeling (Regeling vervroegde uittreding), waarbij werknemers een jaar voor hun AOW-leeftijd kunnen stoppen met werken.

Goede afspraken

Monique Kerkmans werkt bij Gall & Gall en deed mee aan de onderhandelingen: ‘Ik vind dit goede afspraken, al blijft er natuurlijk altijd wel wat te wensen over. We gaan nu een zomer in zonder acties en dat is fijn. Maar we hopen voor komend jaar nog wel weer wat dingen voor elkaar te krijgen, zoals het beter belonen van collega’s die lang in dienst zijn.’

Zes dagen gestaakt

De FNV is blij dat er ditmaal geen acties nodig waren om afspraken te maken met Gall & Gall. Vorig jaar voerden honderden winkelmedewerkers wekenlang actie en legden zij zes dagen het werk neer.

Acties vorig jaar hebben geholpen

Vermooten: ‘Dat is nu gelukkig niet nodig geweest. We hebben wel stevig onderhandeld en aan beide kanten water bij de wijn moeten doen om eruit te komen. Ik denk ook wel dat het heeft geholpen dat de werknemers vorig jaar in actie zijn gekomen. Daarmee gaven ze toen al aan dat ze met heel veel mensen bereid zijn om te vechten voor een goede cao.’

Zo'n 1.800 mensen

Gall & Gall is onderdeel van Ahold-Delhaize. Er werken zo’n 1.800 mensen in circa 500 winkels, waarvan 300 eigen winkels en de rest franchise."
"Werknemers gehandicaptenzorg met lege handen, onderhandelingen stukgelopen",2023-05-31,/nieuwsbericht/sectornieuws/zorg-welzijn/2023/05/werknemers-gehandicaptenzorg-met-lege-handen-onder,"Na de landelijke actie van donderdag 25 mei was er een sprankje hoop dat de Vereniging Gehandicaptenzorg Nederland (VGN) met een beter bod zou komen. Maar het nieuwe loonbod van de werkgeversvereniging verschilt nauwelijks van het bod dat op 9 mei werd neergelegd. Dat bod was toen reden voor de vakbonden om uit het overleg voor een aanvullende loonsverhoging te stappen.

Camara van der Spoel, bestuurder FNV Zorg & Welzijn: ‘In twee weken tijd hebben 27000 medewerkers hun handtekening gezet onder onze brandbrief, waarin een beter bod van de werkgevers werd geëist. Op verzoek van de werkgevers zijn we opnieuw om tafel gegaan. We hadden daarom ook verwacht dat de VGN had geluisterd naar de zorgen van de werknemers.’

Looneis

In de gezamenlijke brandbrief van vakbonden FNV en CNV werd een loonsverhoging van minimaal 10% geëist binnen de looptijd van de huidige cao, die afloopt op 31 januari 2024. De werkgevers blijven bij hun eerdere bod van 10% over twee jaar, tot eind 2024. Saskia Bijenhof is werkzaam in de gehandicaptenzorg en nauw betrokken bij de onderhandelingen namens de FNV. Ze is teleurgesteld. ‘Van die 10% extra in twee jaar kunnen mijn collega’s hun boodschappen niet betalen.’ De gehandicaptenzorg loopt sowieso al achter op andere branches in de zorg. Van der Spoel: ‘Met hun lage salarissen hebben de werknemers extra last van de enorm gestegen kosten voor levensonderhoud.’

Starre houding werkgevers

Van der Spoel: ‘De houding van de werkgevers is ongelooflijk star. Ze wijken op geen enkele manier af van datgene dat ze al eerder boden: een maximum van 10% voor twee jaar. Dat ze die 10% tijdens het overleg telkens in een andere vorm bij de vakbonden neerlegden heeft alleen maar onnodig veel tijd en frustratie opgeleverd.’ Het bod van de VGN kwam neer op een loonsverhoging van 6% in december 2023 en 4% in november 2024. Daarnaast zouden de werknemers een eenmalige uitkering krijgen van € 300 in augustus 2023 en € 400 in april 2024 (bruto en naar rato dienstverband). Van der Spoel: ‘Dat betekent dat de werknemers naast een minimale loonsverhoging in 2024 geen enkele andere verbetering van de arbeidsvoorwaarden tegemoet kunnen zien. Dat is voor ons onaanvaardbaar.’ De vakbond wil ook onder meer een verhoging van de reiskosten en de onregelmatigheidstoeslag en een vergoeding voor extra te werken diensten. Daarnaast zijn maatregelen nodig om de oudere werknemers minder zwaar te belasten.

Boosheid neemt toe

Van der Spoel: ‘De werknemers waren al boos en die boosheid neemt alleen maar toe. We gaan het eindbod van de werkgevers nu bespreken met onze leden. Hardere acties sluiten we niet uit.’"
Verfvlek van stakingen bij PPG groeit,2023-05-31,/nieuwsbericht/sectornieuws/procesindustrie/2023/05/verfvlek-van-stakingen-bij-ppg-groeit,"Na hun collega’s in Tiel staken ook de werknemers van PPG Coatings in Uithoorn weer. Zij leggen morgenochtend om 06.00 uur het werk neer tot in ieder geval het einde van deze week.

Erik de Vries, bestuurder FNV Procesindustrie: ‘Maar eerlijk gezegd denk ik dat het daar niet bij blijft. In het hele land geven de mensen in de verffabrieken aan dat ze willen doorstaken tot de directie eindelijk een goede loonsverhoging wil geven.’

Al honderden werknemers hebben gestaakt

De verfvlek van stakingen bij het bedrijf wordt steeds groter. In Tiel komt deze week al geen blik meer van de band. Sinds half mei hebben honderden werknemers in Amsterdam, Den Bosch, Hoogeveen, Tiel en Uithoorn al gestaakt voor een knappe cao.

Werknemers laten het niet bij deze staking

De Vries: ‘De werknemers in Tiel staken tot eind deze week, maar hebben mij al laten weten dat ze eigenlijk niet van plan zijn om het daarbij te laten en dat ze de staking meteen willen doortrekken na deze week. Ik verwacht dat de werknemers in andere vestigingen zich daarbij zullen aansluiten.’

7% erbij is veel te weinig

De FNV eist dat de in totaal 1.100 werknemers van PPG Coatings er flink wat salaris bij krijgen dit jaar: 14,3% (per 1 januari 2023). Verder moeten de lonen meestijgen met de prijzen in de winkels (automatische prijscompensatie). De verffabrikant biedt slechts 7%. De Vries: 'Dat is veel te weinig. Daar kunnen mensen hun boodschappen en rekeningen niet van betalen.'

Wereldwijd goed voor 17,7 miljard

In de fabriek in Uithoorn werken zo’n vijftig mensen. Zij maken vooral industriële lakken en verven voor huizen. PPG Coatings Nederland is, als grootste verfproducent in Nederland, onderdeel van het wereldwijde concern PPG Industries. Dat was vorig jaar goed voor een omzet van 17,7 miljard dollar."
Onderzoek arbeidsinspectie: vliegtuiguitstoot kankerverwekkend voor werknemers,2023-05-30,/nieuwsbericht/sectornieuws/schiphol/2023/05/vliegtuiguitstoot-kankerverwekkend-voor-werknemers,"De uitstoot van vliegtuigen is kankerverwekkend voor werknemers. Dat is de heldere conclusie van de Nederlandse Arbeidsinspectie (NLA) vandaag na 1,5 jaar onderzoek. Al meer dan 15 jaar zijn werknemers op Schiphol willens en wetens blootgesteld aan te hoge concentraties uitstoot.

Kitty Jong, vicevoorzitter FNV: ‘De arbeidsinspectie komt met dit rapport nadrukkelijk op voor de werknemer, terwijl de Schipholgroep steeds de winst en de aandeelhouders, waaronder de Nederlandse Staat, voorrang gaf. Financiële groei boven de gezondheid en zelfs de levens van de werknemers. De feiten uit dit rapport laten zien dat de tijd van vrijblijvendheid voorbij is. De arbeidsomstandigheden moeten drastisch verbeteren.’

Eindelijk officieel ingrijpen

De Schipholgroep wist al 15 jaar van de schadelijke gevolgen van de vliegtuiguitstoot voor werknemers, maar heeft volgens de NLA ‘desondanks tot op heden nagelaten de minimalisatie van blootstelling voortvarend op te pakken.' In het rapport noemt de NLA dat werknemers hierdoor ‘ernstige gezondheidsklachten’ kunnen hebben. Gerben de Jong, FNV-lid bij KLM: ‘Het is fijn en belangrijk dat er eindelijk officieel ingegrepen wordt. Want tot dusver boden werkgevers alleen lapmiddelen om onze gezondheid te beschermen. Met dit rapport moeten ze overgaan tot actie, zodat we écht beschermd worden en onze kwaliteit van werk omhoog gaat. Want een baan waar je dood aan gaat is geen goede baan.’

Aanpak komende jaren

In het rapport stelt de NLA een aantal concrete eisen om blootstelling aan vliegtuiguitstoot aan te pakken. Ook staan er datums wanneer dit geregeld moet zijn.

Per direct: verbod op het gebruik van diesel aangedreven vliegtuigvoorzieningen als er een elektrisch alternatief is.

Uiterlijk 30 juni 2024: implementatie van minimalisatie van gebruik staartmotor.

Uiterlijk 31 december 2027: vertrekkende vliegtuigen wegslepen waar dat kan, aankomende vliegtuigen moeten buiten bepaalde grenzen binnen Schiphol, de zogenaamde ‘groene zone’, wachten tot vliegtuigopstelplaats beschikbaar is.

Uiterlijk 31 december 2030: vertrekkende én aankomende vliegtuigen emissie-vrij wegslepen.

Per direct concrete stappen

De einddatum van 2030 werd al door de Schipholgroep zelf als ‘streefdatum’ genoemd. Voor de NLA echter is het een harde eis die het in gang gezette proces versnelt, ‘om zeker te stellen dat medewerkers niet onnodig lang blootgesteld blijven aan kankerverwekkende stoffen.’ Jaap de Bie, bestuurder FNV Schiphol: ‘Jarenlang is er door Schiphol gekozen voor goedkope arbeid in plaats van goed en gezond werk. Weer zijn Schipholmedewerkers de klos. Ik word hier zo ontzettend boos van: jarenlang kaarten werknemers de vliegtuiguitstoot en gezondheidsklachten aan, maar de onderzoeken worden steeds terzijde geschoven door Schiphol. Ik denk echt dat als de managers zelf in de vliegtuiguitstoot hadden gewerkt, dit probleem veel eerder was opgepakt.’

Onderzoek duurde 1,5 jaar

Al in december 2021 deed de FNV een handhavingsverzoek bij de NLA. De vakbond wilde ‘zwart op wit hebben’ dat werken op het platform van Schiphol slecht is voor de gezondheid en dat er daarom passende maatregelen genomen moeten worden. Maar doordat diverse werkgevers op Schiphol zich weinig coöperatief opstelden, duurde het onderzoek langer dan gepland. De FNV is blij dat het rapport er nu ligt en voelt zich gesterkt in de scherpe toon van de uitspraak. Jaap de Bie: ‘We willen nu ook meteen doorpakken. Niet eindeloos overleggen, maar concrete afspraken maken met de werkgevers en de Schipholgroep. Want de tijd om afwachtend te zijn is allang voorbij.’

Lees het rapport van de arbeidsinspectie"
Opnieuw gaat verffabriek PPG in Tiel vier dagen plat,2023-05-30,/nieuwsbericht/sectornieuws/procesindustrie/2023/05/opnieuw-gaat-verffabriek-ppg-in-tiel-vier-dagen-pl,"De werknemers van de vestiging Tiel van verffabrikant PPG Coatings gaan opnieuw staken. De fabriek in Tiel gaat vanaf dinsdagochtend 30 mei, vanaf 06.00 uur, voor vier dagen plat. Dat betekent dat er tot het komend weekend geen blik meer van de band rolt. In de week van 15 mei werd er ook al drie dagen gestaakt in Tiel.

Erik de Vries, bestuurder FNV Procesindustrie: ‘Onze leden zitten er strak in en de stakingsbereidheid neemt alleen nog maar toe. Het is nu al de tweede keer dat Tiel plat gaat in korte tijd. En dat hakt er goed in bij dit volcontinue/5ploegen bedrijf. Onze mensen zijn de halsstarrige houding van de PPG directie meer dan zat. Het wordt nu echt hoog tijd dat er een goede cao met een stevige loonsverhoging komt.’

‘Heel Nederland plat’

De stakingen bij verfmaker PPG Coatings zijn medio mei begonnen. Eerder lag het werk al enkele dagen stil op de vestigingen in Tiel, Uithoorn, Den Bosch, Hoogeveen en Amsterdam. Erik de Vries: ‘Zolang de directie de portemonnee niet serieus trekt, staken we gewoon door. Ik sluit niet uit op meerdere vestigingen tegelijk dan, waardoor heel Nederland plat gaat!’

14,3% en meestijgen met prijzen

De FNV wil een goede cao afspreken voor de in totaal 1.100 mensen bij PPG Coatings. Daarin moeten de salarissen dit jaar een flink stuk omhoog: met 14,3% (per 1 januari 2023). Verder eist de vakbond dat de lonen meestijgen met prijzen in de winkels (automatische prijscompensatie). De verffabrikant biedt echter niet meer dan 7% loon erbij.

Wereldwijd goed voor 17,7 miljard

PPG Coatings Nederland is, als grootste verfproducent in Nederland, onderdeel van het wereldwijde concern PPG Industries. Dat was vorig jaar goed voor een omzet van 17,7 miljard dollar."
Europese acties bij Uber tegen falend overheidsbeleid,2023-05-29,/nieuwsbericht/sectornieuws/vervoer/2023/05/europese-acties-uber-tegen-falend-overheidsbeleid,"Overheden in heel Europa moeten ingrijpen om schijnzelfstandigheid bij platforms als Uber tegen te gaan. Daarom voeren taxichauffeurs op dinsdag 30 mei actie in Amsterdam, Brussel, Geneve, Londen en Parijs. Want juist in deze beroepsgroep zijn de gevolgen van het niet handhaven van de wet tegen schijnzelfstandigheid schrijnend.

In Amsterdam verzamelen taxichauffeurs zich op het NDSM-terrein in Amsterdam-Noord. Vervolgens rijden ze in colonne naar het hoofdkantoor van Uber in Amsterdam-Zuid. Zodat chauffeurs op die plek de directie van Uber kunnen aanpreken op het feit dat juist dit bedrijf de randen van de wet blijft opzoeken.

Geen handhaving op schijnzelfstandigheid

De wet tegen schijnzelfstandigheid, de wet DBA, staat al sinds 2016 in de koelkast. De handhaving zou te complex zijn, waardoor dit inmiddels helemaal niet meer wordt gedaan. Ondanks meerdere rechterlijke uitspraken, acties van chauffeurs, Kamervragen en de roep vanuit de samenleving is het plan om pas in 2025 de handhaving weer op te pakken. En ondertussen maken platforms als Uber misbruik van deze situatie. Daardoor lopen Uber-chauffeurs werknemersrechten zoals een fatsoenlijk cao-loon mis en worden andere taxichauffeurs oneerlijk weggeconcurreerd.

Dit is niet de eerste keer dat de FNV in botsing komt met Uber over het inzetten van chauffeurs als schijnzelfstandigen. Op dinsdag 13 juni dient een hoger beroep waarin de FNV eist dat Uber stopt met deze praktijken en de taxi-cao toepast.

Taxiwet sterk verouderd

Een ander probleem dat chauffeurs dinsdag aankaarten is de verouderde Wet personenvervoer, Wp2000. Deze wet is opgesteld vóór het bestaan van de smartphone, en houdt geen rekening met taxiritten die via een app worden besteld. Uber hoeft zich dus niet aan dezelfde (strenge) regels te houden die gelden voor reguliere taxicentrales. Gemeenten, vakbonden, chauffeurs en taxibedrijven pleiten al jaren voor het aanpassen van de Wp2000, maar dat is door de lobby vanuit platforms als Uber en de landelijke overheid steeds tegengehouden. Maar ook op dit punt is de bodem echt bereikt. Als het lek in de Wp2000 niet zo snel mogelijk wordt gedicht, blijft er buiten de platforms geen taxibranche meer over.

Ten grave dragen

Om de eisen dat de overheid ingrijpt en Uber zich fatsoenlijk gedraagt kracht bij te zetten, zullen taxichauffeurs op dinsdag 30 mei de beide wetten symbolisch begraven en herdenken.

Actieprogramma

13 uur: chauffeurs verzamelen bij NDSM in Amsterdam Noord (T.T. Neveritaweg 6)

14 uur: vertrek chauffeurs naar het nieuwe Uber-kantoor in Amsterdam Zuid (via de A10 West)

15 uur: aankomst en actie voor het Uber-kantoor (Amstelveenseweg)

Journalisten en andere geïnteresseerden zijn van harte uitgenodigd om langs te komen."
"Staking KLK Kolb Specialties opgeschort, afspraken over 9% meer loon",2023-05-27,/nieuwsbericht/sectornieuws/procesindustrie/2023/05/staking-klk-kolb-specialties-opgeschort-afspraken,"De staking bij het chemisch bedrijf KLK Kolb Specialties is voorlopig opgeschort. Vakbonden en werkgever hebben gisteravond, vrijdag 25 mei, een onderhandelingsakkoord bereikt. De ruim 200 werknemers gaan er in één jaar 9% op vooruit. Ook krijgen ze een eenmalige uitkering van € 750, naar rato dienstverband.

Dino Djulbic, bestuurder FNV Procesindustrie: ‘We zijn blij dat de directie eindelijk heeft ingezien dat ze leden van de vakbonden serieus moet nemen.’ Eerder nog weigerde de directie van het bedrijf, (ook wel bekend als Elementis), verder te praten over een goede cao. De fabriek ging na eerdere werkonderbrekingen vanaf zaterdag 13 mei helemaal plat.

Saamhorigheid

De saamhorigheid onder de werknemers groeide naarmate de staking langer duurde. Djulbic: ‘Er kwamen steeds meer mensen bij die wilden actievoeren. En dat heeft dit resultaat opgeleverd: een verbeterd bod.’

Verbeterd bod

Het verbeterd bod houdt onder meer een loonsverhoging in van 9%, met terugwerkende kracht per 1 april 2023. Ook krijgen alle medewerkers een eenmalige uitkering van € 750 bruto, naar rato van dienstverband.

Weer aan het werk

De werknemers die staakten zijn vandaag, zaterdag 27 mei weer aan het werk gegaan. De staking is in ieder geval opgeschort tot en met dinsdag 30 mei. Dan hebben leden van de vakbond zich kunnen uitspreken over het onderhandelingsresultaat.

Ruim 200 werknemers

Bij KLK Kolb Specialties in Delden werken ruim tweehonderd mensen. Het chemiebedrijf behoort tot de KLK OLEO groep die aangestuurd wordt vanuit Maleisië. De huidige cao liep af op 1 april 2023. De nieuwe cao gaat in per diezelfde datum met een looptijd van een jaar."
Ondanks intimidatie Ierse multinational blijft Nederlands personeel van ICON strijdbaar,2023-05-26,/nieuwsbericht/sectornieuws/zakelijke-dienstverlening/2023/05/ondanks-intimidatie-ierse-multinational-blijft-ned,"Bij ICON geneesmiddelenonderzoek voeren medewerkers actie voor een fatsoenlijk loon. Dat zint de Ierse werkgever zo slecht dat er gebruik wordt gemaakt van intimidatie en dreigementen om de stakingen de kop in te drukken. Chaim Korthof, bestuurder FNV Diensten: ‘Ik heb huilende werknemers aan de telefoon.’

Al bijna twee weken wordt er gestaakt bij ICON, omdat er nog altijd geen rechtvaardige cao ligt. De FNV gaat niet akkoord met een loonstijging van 6%, omdat daarmee de koopkracht van medewerkers fors verslechtert. De vakbond wil dat de inflatie gecompenseerd wordt, eist een fatsoenlijke reiskostenvergoeding en een eindejaarsuitkering van 2%.

Open brief

De directie van het concern probeert ondertussen met intimidatie de stakingen te breken. Medewerkers die lid zijn van de FNV hebben een open brief naar de directie gestuurd waarin ze hun grieven uiten over de manier waarop ze zijn toegesproken door een topman uit Ierland die speciaal voor een tien minuten durende donderspeech naar Nederland was gevlogen. Die zou volgens de medewerkers gezegd hebben dat iedereen die niet akkoord gaat met 6% loonsverhoging vrij is om te vertrekken. Op de vraag van iemand of het de topman dan niets kon schelen dat werknemers vanwege de inflatie de rekeningen niet meer kunnen betalen, kwam de reactie: ‘Nee, dat interesseert me inderdaad niets.’ Verder zou er gedreigd zijn met massaontslag en de sluiting van de locaties in Groningen en Assen. Eerder al werd de FNV onrechtmatig op de werkvloer geweigerd.

Lees hier de open brief: open-brief-directie-ICON

Boosheid

De boosheid onder de 840 medewerkers groeit ondertussen hard. Chaim Korthof: ‘Nadat ICON, sinds het de Nederlandse vestigingen in Groningen, Assen en Utrecht overnam, al teamuitjes, trainingen en zelfs het kerstpakket schrapte, is er nu dus ook geen ruimte voor fatsoenlijke arbeidsvoorwaarden. Opvallend, omdat ICON vorig jaar een mondiale winst boekte van 2 miljard euro. De keiharde manier waarop er nu met medewerkers wordt omgegaan, is stuitend en past niet bij Nederland. Gelukkig is de actiebereidheid groot en gaan de stakingen gewoon door. Deze medewerkers laten zich niet intimideren.’

Stakingen ook effect op kliniek

Ook komende week zal er gestaakt worden. Op dinsdag de hele dag en mogelijk ook nog later in de week. Dinsdag komen medewerkers bij elkaar in Groningen en geeft FNV-secretaris Bart Plaatje een toespraak. Voor het eerst zullen de stakingen ook effect hebben op de kliniek, waardoor klanten en mensen die deelnemen aan een geneesmiddelenonderzoek mogelijk hinder ondervinden.

Bereid te praten

Chaim Korthof: ‘De directie weet wat er nodig is om uit deze vervelende situatie te komen. Ze weten ons te vinden als ze bereid zijn om over een rechtvaardige cao te praten.’ Bij de Nederlandse tak van ICON werken in totaal 840 mensen. Dat zijn onder andere artsen, onderzoekers, laboranten en verpleegkundigen."
Eerste cabine cao TUI fly een feit,2023-05-26,/nieuwsbericht/sectornieuws/schiphol/2023/05/eerste-cabine-cao-tui-fly-een-feit,"Een grote groep bevlogen cabineleden en zelfs de rechter moest eraan te pas komen, maar met resultaat: de eerste cabine cao TUI fly is een feit. Met een loonsverhoging van tussen de 8% en 13,5% en een regeling zodat oudere collega’s met een salarisaanvulling minder kunnen gaan werken, zonder dat hun pensioenopbouw wordt aangetast.

Birte Nelen, bestuurder FNV Luchtvaart: ‘Deze cao markeert een historisch moment en is al heel lang een grote wens van het TUI fly cabinepersoneel.’

Al sinds 2019 probeerde cabinepersoneel van TUI fly via FNV Luchtvaart een stem te krijgen in het onderhandelingsproces over arbeidsvoorwaarden. Ondanks het grote ledenaantal, wilde TUI alleen overleggen met de ondernemingsraad. Om dit te doorbreken stapte FNV Luchtvaart namens de leden naar de rechter. Die deed in augustus 2022 in hoger beroep uitspraak: TUI fly moest met de vakbond in onderhandeling over een cao voor het cabinepersoneel, op straffe van een dwangsom. Nelen: ‘Daarna heeft TUI fly zich opgesteld als constructieve werkgever.’

Allereerste cao

Het schrijven van een volledige cao-tekst met alle arbeidsvoorwaardelijke afspraken is een tijdrovend proces. Tijd die de leden bij TUI fly niet hebben, want de gevolgen van de inflatie zijn elke dag te voelen in de portemonnee. Daarom is nu gekozen voor een snel resultaat gericht op verbetering van het salaris. Werknemers bij TUI fly krijgen vanaf 1 juli 2023 8% tot 13,5% meer loon, afhankelijk van hun functie. Verder zijn er afspraken gemaakt over de volgorde van promotie naar de functie van purser en over meer zekerheid bij het aanvragen van vrije dagen. De leden stemmen nu over deze eerste afspraken. Om een volledige cao te schrijven gaat de FNV maandelijks met TUI fly om de tafel.

FNV Luchtvaart groeit bij cabinepersoneel

Binnen de luchtvaartsector is TUI fly het tweede bedrijf in zeer korte tijd waar de FNV in eerste instantie niet welkom was, maar waar inmiddels een cao-resultaat ligt. Ook bij easyJet verenigden leden zich, met een solide cao-resultaat als gevolg. Bij beide bedrijven heeft het ledental onder het cabinepersoneel de afgelopen tijd een grote vlucht genomen. Met als resultaat een goede loonstijgingen in tijden van hoge inflatie."
Dankzij actie GHZ-medewerkers uitnodiging tot onderhandelen,2023-05-26,/nieuwsbericht/sectornieuws/zorg-welzijn/2023/05/dankzij-actie-ghz-medewerkers-uitnodiging-tot-onde,"De werkgevers in de gehandicaptenzorg (VGN) willen weer met de vakbonden om tafel om te praten over een nieuwe cao GHZ. De uitnodiging kwam nadat donderdag 25 mei honderden medewerkers deelnamen aan een landelijke manifestatie in Utrecht. Hierbij overhandigden ze een petitie die in twee weken tijd door 27.000 mensen uit de branche was ondertekend aan de werkgevers.

Dinsdag doet VGN een concreet voorstel waarmee het de bonden weer aan tafel hoopt te krijgen.

Voor de FNV is het heel simpel: er moet minimaal 10% extra loon bij voor de looptijd van de nieuwe cao. Die loopt tot 1 februari 2024. Verder moet de torenhoge werkdruk worden aangepakt en mag er geen sprake zijn van bezuinigingen, maar zou er juist geïnvesteerd moeten worden in medewerkers.

Salarissen lopen achter

De werkgever was tot nu bereid om nu 5% extra loon te betalen en in 2024 nog eens 5%. Maar daarmee gaan de ruim 170.000 medewerkers in de GHZ er in koopkracht fors op achteruit. Dat terwijl de salarissen in de GHZ al jarenlang achterlopen bij andere branches binnen de publieke sector.

Sector steeds onaantrekkelijker

Camara van der Spoel, bestuurder FNV Zorg & Welzijn: ‘Het werk dat deze mensen doen is enorm belangrijk voor de 200.000 mensen die van de gehandicaptenzorg afhankelijk zijn. Maar veel waardering krijgen zijn er niet voor. Al jarenlang mogen ze achteraan sluiten als het om loonsverhogingen gaat, met als gevolg dat de sector steeds onaantrekkelijker wordt en mensen op zoek gaan naar ander werk. Dat de petitie zo massaal is ondertekend is veelzeggend. Hopelijk zien de werkgevers dat nu ook in.’

Draagvlak

Dinsdag 30 mei komen de werkgevers met een nieuw en verbeterd bod. De FNV zal die vervolgens met de eigen achterban bespreken om te bepalen of er voldoende draagvlak is om de onderhandelingen te hervatten."
Dinsdag 24-uurs staking bij VDL Nedcar,2023-05-26,/nieuwsbericht/sectornieuws/metaal/2023/05/dinsdag-24-uurs-staking-bij-vdl-nedcar,"FNV Metaal kondigt voor dinsdag 30 mei een 24-uurs staking aan bij VDL Nedcar in Born.

FNV Metaal bestuurder Peter Reniers: ‘Gisteren is er op de ledenvergaderingen unaniem aangegeven dat wat VDL Nedcar, afgelopen maandag, qua sociaal plan aanbiedt nog altijd absoluut onvoldoende is. Dat betekent ook dat de opschorting van de stakingen is herroepen en dat wij VDL Nedcar ook officieel hebben laten weten de opschorting in te trekken en onze leden weer op te roepen voor acties en/of stakingen. Dit wordt door alle betrokken vakbonden gedaan. De staking gaat maandagnacht/ dinsdagochtend om 0.00 uur van start.’

Stakingsregistratie/tijdstip:

30 mei

Markt te Holtum, tussen 09.00 – 10.30 uur.

Peter Reniers: ‘Werknemers bij Nedcar zijn trots op hun werk, op de fabriek en op hun klant BMW. En dat zien ze graag terug in een waardig sociaal plan dat aan al deze gevoelens recht doet. Helaas wil de VDL Nedcar directie dit nog altijd niet honoreren en is men niet bereid een goed en rechtvaardig sociaal plan op te stellen. Dat is absoluut teleurstellend, vooral ook als je beseft dat er nog auto’s gebouwd moeten gaan worden tot maart volgend jaar. Daar heb je toch echt mensen voor nodig die hun vak verstaan en die dit met trots doen. Als FNV Metaal willen we graag het gesprek aan gaan om tot een echt goed sociaal plan te komen. De onduidelijkheid moet nu snel uit de lucht. Niemand heeft er belang bij als dit maar eindeloos voort blijft duren…’

Sinds 2014 bouwt Nedcar auto’s voor BMW, voornamelijk Mini’s. Het contract met BMW eindigt in maart 2024 en een nieuwe opdrachtgever is nog niet in zicht, waardoor er een massaontslag dreigt voor de 3.800 werknemers. In de week van 8 mei werd er ook al 4 dagen gestaakt."
Dinsdag en woensdag weer 48-uursstaking bij Fokker ELMO,2023-05-26,/nieuwsbericht/sectornieuws/metaal/2023/05/dinsdag-en-woensdag-48-uursstaking-bij-fokker-elmo,"FNV Metaal kondigt opnieuw een 48-uursstaking aan -op 30 en 31 mei- bij Fokker ELMO in Hoogerheide. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond. Op 14 februari, 16 maart, 6- en 7 en 25 en 26 april werd hier ook al voor gestaakt.

FNV Metaal bestuurder Lennart Feijen: ‘De Fokker directie komt nog altijd niet tegemoet aan onze eisen. Kennelijk wil de directie nog steeds niet inzien dat het hier gaat om gelijke waardering, ongeacht waar je werkt binnen Fokker! We hebben eerder een gelijke regeling afgesproken, maar de directie vond en vindt het blijkbaar normaal om daarna iets extra’s te doen voor mensen bij Landing Gear als het hen uitkomt. Ze zeggen tegen de mensen bij Elmo, dat ze hier niets extra’s gaan doen, want Elmo mensen zijn makkelijker te vervangen. Maar alle Elmo mensen zetten zich elke dag weer in voor een goed resultaat, dus het is nogal respectloos om je er als werkgever zo even van af te willen maken.

De actiebereidheid onder onze leden blijft groot. Sterker nog, die is alleen maar gegroeid de afgelopen periode. Het wordt nu echt hoog tijd dat de directie een gelijkluidende regeling voor alle getroffen Fokker werknemers met ons afspreekt!’

Locatie/tijd/start staking

Stakers registreren zich op dinsdag 30 mei, van 08.00 – 09.30 uur

Aviolandalaan 333, Hoogerheide

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Onlangs bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Lennart Feijen: ‘Dit alles blijft natuurlijk een absurde situatie. Dit pikken onze leden bij Fokker ELMO echt niet! Wij blijven een gelijkwaardige behandeling en een gelijkluidende regeling eisen voor alle Fokker werknemers. Het gaat tenslotte om duizenden euro’s per werknemer meer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
Vliegensvlug onderhandelaarsakkoord cao easyJet,2023-05-26,/nieuwsbericht/sectornieuws/schiphol/2023/05/vliegensvlug-onderhandelaarsakkoord-cao-easyjet,"Na korte maar stevige onderhandelingen tussen FNV Luchtvaart en easyJet, ligt er een onderhandelaarsakkoord voor een nieuwe cao. Een primeur voor FNV Luchtvaart bij easyJet, want tot april was de vakbond nog geen erkende partij aan de onderhandelingstafel. In het akkoord is een loonstijging van meer dan 10% en een eenmalige financiële uitkering opgenomen. De cao loopt van 1 april tot 31 december dit jaar.

In de afgelopen maanden werd meer dan de helft van het personeel bij easyJet lid van de FNV. Toen duidelijk werd dat een meerderheid zich door de FNV wilde laten vertegenwoordigen, was de vakbond welkom aan de onderhandelingstafel.

Flinke loonstijging

In het onderhandelaarsakkoord is een directe loonstijging van 10,6% voor de laagste loonschaal, en 10,4% voor de hogere loonschalen afgesproken. Ook krijgen medewerkers eenmalig een bedrag tussen de 1.000 en 1.500 euro, afhankelijk van wat ze verdienen. Stijn Jansen, vakbondsbestuurder FNV Luchtvaart: ‘Gemiddeld genomen heeft het personeel bij easyJet een van de hoogste cao-loonstijgingen in Nederland.’

In september opnieuw gesprekken

Omdat vakbondsleden bij easyJet aangaven snel een nieuwe cao te willen, is in afgelopen onderhandelingen vooral ingezet op een beter basisloon. In september gaan de vakbond en easyJet opnieuw overleggen voor de cao die ingaat vanaf 1 januari 2024. EasyJet medewerker en FNV-lid Cheyenne van Egmond: ‘We zijn heel trots op dit resultaat en hopen dat de leden er ook mee instemmen. Want die hebben uiteraard het laatste woord. En daarna snel weer aan de bak voor een nieuwe cao. Met als het aan ons ligt, ook afspraken over werkdruk en gezonde roosters.’"
FNV stapt uit het IMVO Convenant Voedingsmiddelen,2023-05-25,/nieuwsbericht/algemeen-nieuws/2023/05/fnv-stapt-uit-het-imvo-convenant-voedingsmiddelen,"Vakbond FNV is per direct uit het IMVO Convenant Voedingsmiddelen gestapt. Directe aanleiding is het gebrek aan beweging van de brancheorganisaties FNLI en CBL en het niet nemen van hun verantwoordelijkheid als ondertekenaars.

Petra Bolster, internationaal secretaris FNV: 'Nu een project over misstanden in de keten van de tomatenpluk tot concrete actie moet leiden, zijn de brancheorganisaties en de individuele bedrijven niet bereid om in beweging te komen. Dat is enorm teleurstellend'.

Vakbond FNV begon aan dit IMVO Convenant Voedingsmiddelen met het vertrouwen dat de brancheorganisaties FNLI en CBL met mandaat aan de slag wilden. Het bleek een vergissing. Bolster: “Het is algemeen bekend dat er misstanden worden geconstateerd in landen waar onze groenten, fruit en andere voedingsmiddelen vandaan komen. De supermarkten weten dat ook. Het IMVO Convenant had een goede bijdrage kunnen leveren aan verbetering van de aanvoerketens. Het lijkt er echter op dat bedrijven dit middel niet willen gebruiken voor dat doel. Een gemiste kans en onbegrijpelijk. Wetgeving is aanstaande en juist in convenantverband is het noodzakelijke dat men leert over hoe die ketens opgeschoond kunnen worden van de risico’s voor mens en milieu.”

Geen impact

Volgens FNV levert het convenant geen zichtbare resultaten op en geen impact ‘on the ground’, waarvoor het convenant juist in het leven is geroepen. Er zijn trainingen gegeven, er zijn tools ontwikkeld en er is informatie uitgewisseld. Het SER-secretariaat deed wat het kon. Bolster: 'Om echt impact te maken zijn de bedrijven nodig die bij de brancheorganisaties aangesloten zijn, maar die blijven voor ons onbekend. Nu zijn we met brancheorganisatie CBL een gezamenlijk traject getart maar weigert de brancheorganisatie aan tafel te komen, laat staan contactgegevens van de bedrijven met ons te delen. Dan houdt het voor ons als FNV op en kunnen we alleen nog maar uit het convenant stappen.'"
FNV maakt looneisen voor werknemers ouderenzorg bekend,2023-05-25,/nieuwsbericht/sectornieuws/zorg-welzijn/2023/05/looneisen-werknemers-ouderenzorg-in-manifestatie,"FNV Zorg & Welzijn heeft vandaag, samen met CNV Zorg & Welzijn, de looneisen voor de 470.000 werknemers in de ouderenzorg (VVT) bekendgemaakt. Dit deden ze tijdens de landelijke actie in Utrecht samen met honderden aanwezige zorgmedewerkers. De lonen moeten met 15% omhoog, naast de 3% die al is afgesproken in de lopende cao.

Ter ondersteuning van de lage inkomens wil de vakbond een bodem van € 400 per maand in de loonverhoging van 15%.

In juni 2024 een check op Prijsindexatie (CPI afgeleid). De afgesproken loonsverhoging moet minimaal zo hoog zijn als de CPI afgeleid over mei 2023 tot mei 2024. Is de afgesproken loonsverhoging lager, dan wordt het salaris in juli 2024 extra verhoogd met het verschil.

Daarnaast een verhoging van de reiskostenvergoeding naar het fiscaal vrijgestelde bedrag.

Werkdruk

Ondanks afspraken in de huidige cao over werkdrukvermindering lijkt de werkdruk onverminderd hoog te zijn. Bert de Haas, bestuurder FNV Zorg & Welzijn: ‘Dit heeft deels te maken met de vele vacatures, maar deels ook met de manier van roosteren en de omvang van de diensten. Medewerkers in vaste dienst hebben het gevoel dat zij de rekening betalen van de personele problemen.’ De FNV wil daarom dat medewerkers in vaste teams de eerste keus krijgen bij invulling van de roosters en dat diensten van acht uur de norm zijn. Nu zijn er vaak veel korte diensten. Hierdoor moeten werknemers met kleine contracten toch vaak vijf of zes dagen per week werken.

Scholing en opleiding

Ook wil de vakbond dat er betere afspraken worden gemaakt om te voorkomen dat jongeren tussentijds afhaken. Het gaat daarbij met name om uitbetaling van lesuren en de wijze van inzet van leerlingen. De Haas: ‘Wij krijgen veel opmerkingen van leerlingen en medewerkers die vinden dat de afspraken hierover in de cao niet meer passend en/of ontoereikend zijn. We kunnen het ons niet veroorloven dat jonge mensen afhaken. We hebben de instroom juist hard nodig.’"
Grootste vestiging verffabriek PPG drie dagen plat,2023-05-25,/nieuwsbericht/sectornieuws/procesindustrie/2023/05/grootste-vestiging-verffabriek-ppg-drie-dagen-plat,"Ook de werknemers van de grootste vestiging van verfmaker PPG Coatings gaan staken. De fabriek in Amsterdam gaat vanaf donderdagochtend 25 mei 06.00 uur voor drie dagen plat. Dat betekent dat er tot 06.00 uur woensdagochtend 31 mei geen blikken verf van de band rollen.

Erik de Vries, bestuurder FNV Procesindustrie: ‘De directie heeft dit aan zichzelf te wijten. Het is al lang duidelijk dat de werknemers bereid zijn om langdurig actie te voeren voor een cao met een goede loonsverhoging.’

Meer én langdurige stakingen

De stakingen bij verfmaker PPG Coatings zijn vorige week begonnen. Eerder lag het werk al enkele dagen stil bij vestigingen in Tiel en Uithoorn, Den Bosch en Hoogeveen. En het einde is nog niet in zicht. Na deze week volgen er langdurige stakingen op meerdere vestigingen tegelijk. Welke dat zijn wordt volgende week bekendgemaakt.

Gevoelig moment

De staking op de Amsterdamse vestiging, waar zo’n 200 van de 300 mensen in de productie werken, komt op een gevoelig moment voor de verfmaker. Vrijdag staat een bezoek gepland van Salvador Padilla, de directeur Operations die verantwoordelijk is voor onder meer Europa en Azië. De Vries: ‘De fabriek staat erbij als om door een ringetje te halen, er is flink gepoetst. Maar de productiehal is stil en verlaten. Dat is niet wat de directie in gedachten had. Maar blijkbaar vinden ze dit bezoek belangrijker dan het welzijn van hun werknemers. Wie niet wil horen moet het maar voelen.’

14,3% en meestijgen met prijzen

De FNV wil een goede cao afspreken voor de in totaal 1.100 mensen bij PPG Coatings. Daarin moeten de salarissen dit jaar een flink stuk omhoog: met 14,3% (per 1 januari 2023). Verder eist de vakbond dat de lonen meestijgen met prijzen in de winkels (automatische prijscompensatie). De verffabrikant biedt echter niet meer dan 7% loon erbij.

Wereldwijd goed voor 17,7 miljard

PPG Coatings Nederland is onderdeel van het wereldwijde concern PPG Industries. Dat was vorig jaar goed voor een omzet van 17,7 miljard dollar."
Landelijke actie zorgmedewerkers bij hoofdkantoor werkgevers in Utrecht,2023-05-23,/nieuwsbericht/sectornieuws/zorg-welzijn/2023/05/landelijke-actie-zorgmedewerkers-bij-hoofdkantoor,"De werknemers in de ouderenzorg (VVT) en gehandicaptenzorg (GHZ) hebben de handen ineengeslagen. Ze trekken donderdag 25 mei gezamenlijk naar het hoofdkantoor van hun werkgevers in Utrecht. En ze komen niet met lege handen.

De werknemers in de VVT leggen dan hun cao-eisen op tafel. De werknemers uit de GHZ overhandigen een brandbrief met ruim 23.000 handtekeningen voor een aanvullende loonsverhoging om de inflatie te compenseren.

Lege handen

Bert de Haas, bestuurder FNV Zorg & Welzijn: ‘Toen we vorig jaar december de gesprekken over een tussentijdse loonsverhoging voor de 470.000 VVT-werknemers startten waren we nog optimistisch. Ondertussen zijn er wel goede afspraken gemaakt bij onder meer de ziekenhuizen, maar staan de werknemers in de VVT nog met lege handen. Voor de werknemers duurt dit proces veel te lang. Er moet snel iets gebeuren.'

Eisen VVT-medewerkers

Naast de extra loonsverhoging bovenop de bestaande afspraken gaat het ook om de veel te hoge werkdruk en de gestegen reiskosten. De Haas: 'Het werken in de VVT moet weer aantrekkelijker worden en dat kan alleen met stevige verbeteringen van de cao.'

VGN hield direct de deur dicht

De werkgeversorganisatie in de GHZ, de VGN, gooide tijdens het eerste overleg op 9 mei de deur al dicht, waarop de vakbonden niets anders konden dan opstappen. De partijen zaten om tafel voor aanvullende loonafspraken voor de bijna 200.000 werknemers in de branche. Aanleiding hiervoor is de hoge inflatie waar de werknemers nu last van hebben, terwijl de cao nog loopt tot 31 januari 2024. Camara van der Spoel, bestuurder FNV Zorg & Welzijn: 'Met 5% extra dit jaar en nog eens 5% volgend jaar ga je voorbij aan de financiële situatie waarin de werknemers zitten. De brandbrief, die inmiddels meer dan 23.000 keer is ondertekend, is een duidelijk statement. We willen graag weer met de werkgevers om tafel, maar alleen als ze dit signaal serieus nemen.’"
Nog meer stakingen bij verffabrieken PPG,2023-05-22,/nieuwsbericht/sectornieuws/procesindustrie/2023/05/nog-meer-stakingen-bij-verffabrieken-ppg,"De stakingen bij verfmaker PPG Coatings gaan hun tweede week in. En het worden er alleen maar meer. Lag het werk al enkele dagen stil in Tiel en Uithoorn, sinds maandagmorgen staken werknemers in Den Bosch en Meppel. Daar komen deze week zeker honderd medewerkers van de Amsterdamse fabriek bij.

Erik de Vries, bestuurder FNV Procesindustrie: ‘De olievlek wordt steeds groter. Overal bij PPG staan mensen klaar om in actie te komen voor een cao met een goede loonsverhoging. De directie mag zich inmiddels echt zorgen gaan maken, want we zijn hard op weg naar een landelijke staking.’

Hele productie ligt stil

In Den Bosch ligt bij PPG (Brander) sinds vanmorgen de hele productie stil van de sier- en spuitpleisters die ze daar maken. Dat blijft zo tot zeker donderdag. Daarnaast staken de mensen die vanuit PPG Hoogeveen gedetacheerd zijn bij vrachtwagenfabriek Scania in Meppel. Zij maken autolakken voor de trucks.

Impact is groot

In Den Bosch werken 25 mensen, bij Scania een handjevol. Maar de impact van deze stakingen zijn groot, zegt De Vries: ‘Het gaat in deze gevallen niet om grote aantallen mensen, maar zij zorgen er wel voor dat het productieproces plat ligt.’

Kwestie van tijd in Tiel en Uithoorn

In Tiel en Uithoorn wordt inmiddels weer gewerkt, nadat daar drie respectievelijk twee dagen is gestaakt. De Vries: ‘Maar het is een kwestie van tijd voor de werknemers het werk weer neerleggen. En dan voor langere tijd.’

14,3% en meestijgen met prijzen

De FNV wil een goede cao afspreken voor de in totaal 1.100 mensen bij PPG Coatings. Daarin moeten de salarissen dit jaar een flink stuk omhoog: met 14,3% (per 1 januari 2023). Verder eist de vakbond dat de lonen meestijgen met prijzen in de winkels (automatische prijscompensatie). De verffabrikant biedt echter niet meer dan 7% erbij.

Wereldwijd goed voor 17,7 miljard

PPG Coatings Nederland is onderdeel van het wereldwijde concern PPG Industries. Dat was vorig jaar goed voor een omzet van 17,7 miljard dollar."
"Medewerkers van Dokwurk, Empatec en Caparis in Friesland willen meer loon",2023-05-19,/nieuwsbericht/sectornieuws/fnv-overheid/2023/05/medewerkers-sw-noord-willen-meer-loon,"Medewerkers van de Friese sociale ontwikkelbedrijven Dokwurk, Empatec en Caparis houden op maandag 22, dinsdag 23 en woensdag 24 mei werkonderbrekingen. Ze eisen meer loon en betere reiskostenvergoeding. Tijdens de werkonderbreking krijgen ze ook meer informatie over hun deelname aan de landelijke actiedag in Utrecht op 7 juni.

De werknemers eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks meer rondkomen. De directies van de drie sociale werkbedrijven in Friesland steunen de acties.

De FNV gaat bij zoveel mogelijk sociale werkbedrijven in Nederland langs om daar de werknemers een brief te laten ondertekenen. In deze brief nodigen de werknemers minister Carola Schouten (SZW) en Raymond Vlecken uit om op 7 juni naar de landelijke actiedag te komen om daar te laten zien wat de werknemers waard zijn. Vlecken is de voorzitter van de werkgevers bij de cao-onderhandelingen.

Meten met twee maten

Elanda de Boer, FNV bestuurder Sociale werkbedrijven: ‘Maandenlang krijgen we van de VNG te horen dat er geen geld is voor compensatie. Maar gemeenteambtenaren zijn wel gecompenseerd met betere cao-afspraken. Het kan dus wel, maar de VNG meet bewust met twee maten. Het geld moet eerst bij de minister vandaan komen voordat de VNG iets kan doen. Terwijl medewerkers in de sociale werkbedrijven al rond het minimum verdienen en de dagelijkse boodschappen nauwelijks meer kunnen betalen. Deze mensen verdienen ook meer want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van 10 naar 21 cent per kilometer. Elanda de Boer: ‘Werknemers moeten nu soms kiezen tussen naar hun werk gaan of boodschappen doen.’"
Medewerkerspositie ontbreekt in hervormingsplannen,2023-05-18,/nieuwsbericht/sectornieuws/zorg-welzijn/2023/05/medewerkerspositie-ontbreekt-in-hervormingsagenda,"Gisteren presenteerden gemeenten, het Rijk en diverse partijen betrokken bij het aanbieden van jeugdzorg de Hervormingsagenda Jeugdzorg. Deze agenda is bedoeld om de jeugdzorg te verbeteren. Omdat de FNV niet is betrokken bij de hervormingsagenda werd de vakbond overvallen door het verschijnen ervan.

Verrassing

Dit past in een lange periode van het weren en stilzwijgen van de vakbond en haar leden, en vele gebroken beloftes om hen te betrekken. Maaike van der Aar: ‘Dat de beroepsverenigingen zijn betrokken en daarmee de vakinhoud en kwaliteitsvraagstukken zijn vertegenwoordigd is goed en waar. Maar de professionals en alle ondersteunende medewerkers hebben hun positie, zeggenschap, autonomie, arbeidsrechten en belangen door het ontbreken van de vakbond niet vertegenwoordigd gezien. Medewerkers zijn een keiharde randvoorwaarde voor de uitvoering van welk plan dan ook, maar zijn in de hervormingen rechteloos en belangeloos gemaakt. Dat is een kwalijke zaak.’

Positie medewerker ingeperkt

De FNV constateert een verdere beperking van zeggenschap en autonomie voor medewerkers. Zo komt de professional bij de beoordeling van de afbakening jeugdzorg niet in beeld. Volgens de plannen gaan het Rijk en gemeenten van tevoren in kaart brengen wat de mogelijkheden tot afbakening zijn. Als alleen gezinnen met ernstige problematiek nog gebruik kunnen maken van de jeugdzorg, neemt de zwaarte van het werk toe, zonder dat er is nagedacht over het opvangen van extra werklast.

Ook wordt in de plannen gesteld dat gemeenten en aanbieders de behandelduur bepalen en monitoren. Dit is een inperking van de professionele autonomie en een risico voor het verhogen van administratie. En bij het voorstel stevige lokale teams te vormen, wordt vergeten dat er dan met de vakbond ook een arbeidsrechtelijk kader opgesteld moet worden om die teams te vullen.

Afwezigheid medewerkersvertegenwoordiging zichtbaar

Twee jaar geleden publiceerden de FNV en St. Beroepseer vanuit een brede denktank een breed en gedragen advies voor de jeugdzorg: de ‘Jeugdsprong’. De grote lijnen van de hervormingsagenda lijken daarbij in de buurt te komen. Van der Aar: ‘Maar de devil zit in the details. De uitwerking van die grote lijnen is namelijk heel anders dan wij dat graag zien of zijn niet uitgewerkt. Er is regelmatig niet nagedacht over de randvoorwaarden en de weg om er te komen. En uitvoering zal soms zelfs stagneren door andere wetten en regelgeving, zoals het arbeidsrecht.‘

Ontbreken randvoorwaarden leidt tot wensdenken

Alle partijen van de hervormingsagenda leggen het concept met een positief advies voor. Ze zeggen daarbij de inhoud te steunen, maar zorgen te hebben over de financiële kaders. Van der Aar: ‘Ons hoofd tolt bij zoveel tegenstrijdigheid. Hoe kun je dergelijke grote zorgen hebben over de kaders en randvoorwaarden, en toch de agenda die binnen die kaders valt steunen? Een inhoudelijke droom hebben is mooi. Maar als je er vervolgens niet voor zorgt dat die droom ook werkelijkheid kan worden door de randvoorwaarden en kaders te regelen, draagvlak te organiseren en de juiste partijen te betrekken dan noemen wij dat wensdenken. En wie zijn handtekening zet onder wensdenken in een zo kwetsbare sector, maakt zichzelf onderdeel van het probleem.’

Omdat de FNV niet eerder in staat is gesteld zich met haar leden te buigen over de inhoud van de plannen, beraadt de vakbond zich op 1 juni met de leden uitgebreid verder over deze hervormingsagenda. Op basis van dit beraad wordt een strategie bepaald."
Actie loont: betere afspraken bij Perfetti van Melle,2023-05-17,/nieuwsbericht/sectornieuws/voedingsindustrie/2023/05/actie-loont-betere-afspraken-bij-perfetti-van-mell,"Bij de estafettestakingen in de zoetwaren beten werknemers van Perfetti van Melle op 8, 9 en 10 mei het spits af. En de stakingen hadden succes! Werknemers van Perfetti van Melle krijgen nu per maand een extra loonsverhoging van 150 euro nominaal bovenop de afspraken die al in de cao staan. Gesprekken met andere werkgevers in de zoetwarensector zoals Mars en Royal Fassin lopen nog.

Eric Brouwer, bestuurder FNV Voedingsindustrie: ‘Dat de leden van De Unie en het CNV eerder akkoord gingen met een cao die volgens de leden van de FNV ondermaats was, bleek voor ons geen reden om te stoppen met acties. Dan maar aparte afspraken per werkgever. Want de werknemers mogen er in deze dure tijden uiteraard niet op achteruit gaan.’

Te magere cao

Begin mei legde de FNV het cao-voorstel van de werkgevers voor aan de leden. Maar liefst 80% stemde tegen. In het voorstel toen was een loonsverhoging van 4,25% dit jaar en € 50 bruto per maand opgenomen. Per 2024 kwam daar dan nog eens 4,25% bij. Dat kwam neer op zo’n 10,25% over twee jaar.

Door de nieuwe afspraken met Perfetti Van Melle, krijgen de werknemers bij dit bedrijf nog 150 euro bruto per maand bovenop deze afspraken. Hierdoor stijgt de loonsverhoging gemiddeld naar 10,9% tot zelfs 12,9% voor de lagere salarisschalen in het eerste jaar.

Gesprekken met andere werkgevers

Dit succes smaakt zoet, en daarom worden gesprekken met andere werkgevers voortgezet. Zodat alle 11.000 werknemers, verdeeld over bijna 200 bedrijven kunnen profiteren van soortgelijke afspraken."
Enorme veiligheidsrisico’s voor personeel in de vrachtafhandeling op Schiphol,2023-05-17,/nieuwsbericht/sectornieuws/schiphol/2023/05/veiligheidsrisicos-personeel-vrachtafhandeling,"De arbeidsomstandigheden op Schiphol zijn volop in het nieuws. Maar één sector is hierbij onderbelicht gebleven: de vrachtafhandeling. Onderzoek van de FNV naar de problematiek in deze sector brengt schokkende resultaten aan het licht. Jaap de Bie, bestuurder voor FNV Schiphol: ‘Het kan niet dat dit soort onveilig en veel te zwaar werk bestaat in Nederland! Er moet snel iets gedaan worden aan de veiligheidssituatie van het personeel.’

Aan het onderzoek namen 229 werknemers van de vrachtafhandeling deel. Hiervan is afgelopen jaar bijna één op de tien betrokken geweest bij een incident dat leidde tot lichamelijk letsel of geestelijke schade. Denk hierbij aan aanrijdingen, bekneld raken of ongelukken met gevaarlijke stoffen.

Gevaarlijk hoge werkdruk

Daarnaast geeft een ruime meerderheid van de medewerkers aan dat de werkdruk vaak of altijd te hoog is, waardoor ze burn-out gerelateerde klachten ervaren. Vrachtafhandelaar Harry Koolbergen zegt hierover: ‘Op het platform rijden transporteurs met vracht die wel tussen de 5 en 15 ton weegt. Die staan niet zomaar stil. Je moet dus steeds op je hoede zijn dat je niet aangereden wordt.’

Aanbevelingen

Door dit onderzoek hoopt de FNV de veiligheidssituatie van vrachtafhandelaars op de kaart te zetten. Ook doet de FNV een aantal aanbevelingen. Een sociale standaard met leefbaar minimumloon, een eind aan onzekere arbeidscontracten en een sector-cao voor de vrachtafhandeling maken daar onderdeel van uit.

Samenwerken

Het gebrek aan een sector-cao is ontstaan omdat meerdere bedrijven met elk hun eigen cao betrokken zijn bij de vrachtafhandeling. Afspraken over veiligheid van het personeel moeten daarom in meerdere cao’s worden opgenomen, waardoor het lastiger en minder snel geregeld wordt. FNV-leden, werkzaam bij de verschillende vrachtafhandelingsbedrijven, verenigen zich daarom. Om samen te knokken voor betere en veiliger arbeidsomstandigheden.

Wat is vrachtafhandeling?

Op de afdeling vrachtafhandeling werken mensen die luchtvracht klaarmaken voor verzending of verder transport over de weg. Denk aan bloemen, telefoons, auto’s, medicijnen of zelfs dieren. Het gaat om fysiek zwaar werk, waarbij soms ook 'gevaarlijke goederen' moeten worden afgehandeld. In de sector werken circa 1.750 mensen.

Bekijk het volledig onderzoek"
Onderhandelaarsakkoord in de zuivel,2023-05-17,/nieuwsbericht/sectornieuws/voedingsindustrie/2023/05/onderhandelaarsakkoord-in-de-zuivel,"Gisteren zijn vakbonden FNV en CNV enerzijds en werkgeversorganisatie Nederlandse Zuivel Organisatie (NZO) anderzijds tot een onderhandelaarsresultaat gekomen. Stakingen zijn hierdoor voorlopig van de baan. In het akkoord staat dat personeel over 15 maanden bijna 12% meer loon krijgt. Daarnaast wordt de Regeling voor Vervroegde Uittreding (RVU) verruimd.

Na estafettestakingen bij FrieslandCampina in Marum, Noordwijk, Steenderen, Borculo en Meppel bleek het toch mogelijk om tot een betere overeenkomst te komen met de NZO. Ron Vos, bestuurder FNV Voedingsindustrie: ’Zonder de inzet van onze leden was het niet gelukt om tot betere afspraken te komen.’

Verbetering RVU- en consignatieregeling

Een van die afspraken is dat werknemers al met 35 dienstjaren in de zuivel, wanneer ze aan de voorwaarden voldoen, gebruik kunnen maken van de RVU. Hierdoor kunnen ze eerder stoppen met werken. Op dit moment is dat pas bij 45 dienstjaren bij eenzelfde werkgever in de zuivel.

Verder wordt de zogenaamde consignatieregeling, waarbij werknemers direct opgeroepen kunnen worden, op twee manieren verbeterd. Allereerst krijgen werknemers meer vergoeding. Daarnaast hoeven de uren die door consignatiediensten niet zijn gemaakt, niet meer te worden ingehaald.

Einde Duurzame Inzetbaarheidsbudget

Ook is in het onderhandelingsresultaat opgenomen dat het Duurzame Inzetbaarheidsbudget (DI-budget) per 1 januari 2024 vervalt. Werknemers krijgen tot 1 september 2023 de gelegenheid het opgebouwde DI-budget te besteden via de huidige regeling. Als zij het opgebouwde DI-budget niet besteden, wordt ernaar gestreefd dit uiterlijk eind 2023 uit te keren.

Leden aan zet

Het laatste woord is nu aan de leden van de vakbonden. Als zij instemmen met het akkoord, profiteren zo’n 12.000 werknemers bij 25 zuivelbedrijven van een nieuwe cao."
‘Een belangrijke stap naar het stoppen van Werken Zonder Loon door uitspraak rechtbank Groningen’,2023-05-17,/nieuwsbericht/sectornieuws/uitkeringsgerechtigden/2023/05/stoppen-werken-zonder-loon-groningen,"De FNV heeft de rechtszaak gewonnen die ze had aangespannen tegen de gemeente Groningen naar aanleiding van het project Schakelkans. De gemeente kan nog tot 23 juni in hoger beroep gaan tegen de uitspraak van de rechter. ‘Mijn dag kan niet meer stuk’, laat Maureen van der Pligt, bestuurder FNV Uitkeringsgerechtigden, weten.

Schakelkans was een project waarbij de gemeente Groningen mensen in de bijstand zes maanden liet werken bij werkgevers. De bijstandsgerechtigde kreeg hiervoor twee euro per uur en de gemeente en bureau Schakelkans verdeelden de rest van de € 12,50 per uur die de werkgever betaalde.

Goedkoop verdienmodel

Vanaf het begin van het project maakte de FNV bezwaar tegen dit verdienmodel. De vakbond liet al eerder weten dat Schakelkans en zijn voorloper Flextensie projecten zijn, waarbij geld wordt verdiend over de rug van uitkeringsgerechtigden. ‘Die mensen zijn slechts goedkope arbeidskrachten in een goedkoop verdienmodel voor werkgevers, bureau Schakelkans en de gemeente Groningen’, aldus Van der Pligt.

Groningen bleef weigeren

Om dit verdienmodel bloot te leggen diende de FNV twee zogeheten wob-verzoeken in om antwoord te krijgen op de onderliggende vragen, contracten en wie er nu precies welk bedrag verdiende aan het project. De gemeente Groningen kwam met antwoorden, maar bleef weigeren de namen van de bedrijven prijs te geven waar mensen waren geplaatst. De FNV stapte daarop naar de rechter, omdat de vakbond vond dat de gemeente Groningen de privacywetgeving hier onterecht opvoerde als argument om deze namen niet te geven.

‘Uitbuiting moeten we niet willen in dit land’

De rechter heeft nu geoordeeld dat de beslissing op bezwaar van de gemeente niet deugdelijk gemotiveerd is. De rechtbank wil de gemeente nu de kans geven om de motivering aan te vullen. Voor de FNV is het belangrijk om deze namen te krijgen. Van der Pligt: ‘Wij willen graag met deze bedrijven en hun eventuele ondernemingsraden in gesprek om ervoor te zorgen dat werkgevers niet langer met dit soort bureautjes in zee gaan, maar mensen een echte kans bieden op een betaalde baan. Een baan met een cao of minimumloon en niet voor twee euro per uur. Dat is uitbuiting en dat moeten we niet willen in dit land.’"
FNV en CNV eisen ook knappe salarisverhoging bij papierfabriek Smurfit Kappa Parenco,2023-05-16,/nieuwsbericht/sectornieuws/procesindustrie/2023/05/fnv-en-cnv-eisen-ook-knappe-salarisverhoging-bij-p,"Vakbonden FNV en CNV hebben vandaag opnieuw een ultimatum gestuurd naar een grote producent in Nederland: Smurfit Kappa Parenco in Renkum. De directie van de papierfabriek krijgt tot maandag 22 mei 18.00 uur om betere afspraken te maken over de salarissen van de werknemers. Doet zij dit niet dan gaan de medewerkers actievoeren.

Dino Djulbic, bestuurder FNV Procesindustrie: ‘Het is heel simpel: de lonen moeten hier een stuk omhoog. En dat kan ook best, het bedrijf heeft afgelopen jaar genoeg winst gemaakt.’

Teleurgesteld in directie

Volgens hem zijn de werknemers teleurgesteld over het laatste aanbod van de directie. Die komt neer op een loonsverhoging van 7,5% structureel per 1 april 2023. Verder een eenmalige uitkering van 1,9% van het salaris.

Voorstellen unaniem afgewezen

Djulbic: ‘Onaanvaardbaar want veel te weinig. De medewerkers hebben deze voorstellen unaniem afgewezen en zijn bereid om actie te voeren.’

14,3% en meestijgen salarissen

De FNV eist namens de werknemers een eenjarige cao, per 1 april dit jaar. Daarin moeten de lonen omhoog met 14,3%. Ook wil de vakbond automatische prijscompensatie (APC), waardoor de salarissen voortaan meestijgen met de prijzen in de winkels.

Eerder stoppen met werken

Daarnaast een betere RVU-regeling (Regeling vervroegde uittreding), waardoor oudere werknemers drie jaar eerder kunnen stoppen met werken, en aanvulling van het geboorte- en ouderschapsverlof naar 100% van het loon.

Zo'n 270 werknemers

Bij Smurfit Kappa Parenco werken zo’n 270 mensen. Zij maken grafisch papier en verpakkingspapier."
Poortactie bij Tolsa in Vlaardingen voor meer salaris,2023-05-16,/nieuwsbericht/sectornieuws/procesindustrie/2023/05/poortactie-bij-tolsa-in-vlaardingen-voor-meer-sala,"De stakende werknemers van Tolsa houden morgenochtend vanaf 9.30 uur een poortactie bij hun bedrijf. Zij eisen een goede salarisverhoging. Sietske Smit, bestuurder van FNV Handel: ‘Wij gaan net zo lang door met actievoeren tot de directie naar ons luistert.’

De stakers krijgen morgen onder andere steun van de bemanning van een schip uit Spanje dat vorige week kattenbaksteentjes heeft afgeleverd. De bootsmensen vallen onder een cao met de Duitse vakbond, waarin staat dat zij zich solidair opstellen als er wordt gestaakt op de kade. Ook zijn er leden van de International Transport Workers’ Federation (ITF) bij de actie.

Minstens 10% meer loon

Bij de fabrikant van kattenbakvulling in Vlaardingen staken zo’n 30 vaste mensen (van de 55) al 3 weken. Zij willen dat de directie met de FNV minstens 10% meer loon afspreekt. Het van oorsprong Spaanse bedrijf blijft echter steken op 6,5%, in twee stappen.

Wilde stakingen in maart

De werknemers vallen niet onder een cao. Gesprekken over de salarissen met de ondernemingsraad zijn mislukt en in maart braken wilde stakingen uit. Sinds eind april hebben de vaste medewerkers het werk helemaal neergelegd.

Geen vertaler bij gesprekken

Overleg tussen de FNV en Tolsa ging moeizaam. Het bedrijf vloog hiervoor directieleden in uit Engeland en Spanje, maar weigerde om een vertaler in te schakelen.

Melding bij de Arbeidsinspectie

De FNV heeft afgelopen week ook een melding gedaan bij de Nederlandse Arbeidsinspectie van onveilige situaties op de werkvloer. Door de staking laat Tolsa nu uitzendkrachten met chemische middelen werken. Zij zijn daar niet voor opgeleid.

Levensgevaarlijke situaties

Volgens Smit gaat het bedrijf niet in op een uitnodiging van de FNV voor een veiligheidsoverleg. ‘Dit kan levensgevaarlijke situaties opleveren. Dat vinden wij onverantwoord.’

55 medewerkers

Tolsa is een Spaans familiebedrijf. In Vlaardingen werken 55 mensen. Zij maken kattenbakvulling voor bijvoorbeeld Kittyfriend en Sanicat. Dit wordt verkocht bij winkels als Intratuin, Lidl en Welkoop."
Afschaffen cao door Intertek on-Nederlands,2023-05-16,/nieuwsbericht/sectornieuws/vervoer/2023/05/afschaffen-cao-door-intertek-on-nederlands,"Het komt eigenlijk nooit voor in Nederland: een bedrijf dat de cao zó lang laat verlopen dat die kan worden afgeschaft. Maar Intertek Hoogvliet presteert het. En dat terwijl het personeel geen andere eisen heeft dan wat hun collega’s van Intertek in Geleen al hebben gekregen. John Klijn, bestuurder FNV Havens: ‘Kennelijk is de ene Intertek medewerker minder waard dan de andere.’

De cao in Rotterdam liep 1 mei 2021 af, waarna de directie pas in november 2022 een loonbod, wat meteen een eindbod bleek, deed. Klijn: ‘Dit was slechts 5%, terwijl de gemiddelde inflatie over 2022 meer dan 10% was. Ver ondermaats dus.’ De FNV deed diverse pogingen met de directie in contact te komen en er is meerdere keren gestaakt. Maar in plaats van pogingen om er samen uit te komen, koos Intertek ervoor de cao te laten verlopen.

Arbeidsvoorwaardenregeling

Sinds 1 mei 2023 geldt de cao bij Intertek Hoogvliet niet meer, omdat die eenzijdig door de werkgever is opgezegd. De directie biedt nu elk personeelslid afzonderlijk een arbeidsvoorwaardenregeling met 5% loonsverhoging aan. Hiermee hopen ze dat toekomstige stakingen van de baan zijn. Klijn: ‘Maar als werknemers tekenen, wil dat niet zeggen dat ze niet meer staken. Wij willen gewoon de cao terug. Want zonder cao ben je aan de goden overgeleverd. Dus desnoods staken we tot Kerstmis door.’

Opstapeling problemen

Naast dat Intertek niet wilde overleggen met de bond en ze de cao opzegden, intimideert het management het personeel in Hoogvliet ook. Twaalf werknemers hebben door deel te nemen aan eerdere stakingen een aantekening in hun arbeidsdossier gekregen. Volledig onterecht, aldus Klijn: ‘Intertek heeft daarmee het actierecht gefrustreerd met als doel de stakers uit te schakelen en de rest van het personeel te intimideren. Laat de directie maar met bewijzen komen en deze beschuldigingen onder ede herhalen voor de rechtbank.’"
Meer loon voor medewerkers ggz dankzij aanvullende afspraken,2023-05-16,/nieuwsbericht/sectornieuws/zorg-welzijn/2023/05/meer-loon-voor-medewerkers-ggz-dankzij-aanvullende,"Vakbond FNV heeft belangrijke aanvullende afspraken gemaakt met branchevereniging ‘de Nederlandse ggz’ over een extra loonsverhoging voor medewerkers in de geestelijke gezondheidszorg (ggz). Er komt 10% extra loon bovenop de loonsverhogingen die al in de lopende cao zijn afgesproken. Dit is nodig vanwege de sterk gestegen inflatie.

Noodzaak

Elise Merlijn, bestuurder FNV Zorg & Welzijn: ‘De torenhoge inflatie en de zwaarwegende omstandigheden waarmee de ruim 100.000 ggz-medewerkers te maken hebben, maken een aanzienlijke loonsverhoging noodzakelijk. Dat medewerkers tijdens de onderhandelingen zelf een petitie waren gestart die in korte tijd meer dan tienduizend handtekeningen opleverde, tekent de noodzaak. We zijn blij dat we er ondanks moeizaam overleg met de werkgevers zijn uitgekomen.’

Salarisverhoging

In 2023 zal er een extra salarisverhoging van 5% worden doorgevoerd, met een minimum van 150 euro, boven op de eerder overeengekomen salarisverbetering van 2% met een minimum van 60 euro. Voor 2024 staat er een loonsverhoging van 2% met een minimum van 60 euro op de planning, gevolgd door een extra verhoging van 5%, waarvan 1% eenmalig is en op basis van het aantal gewerkte uren in de maand van uitbetaling. De structurele salarisverhoging van 4% heeft ook een minimum, namelijk van 120 euro. De extra salarisverhoging zal ook worden doorberekend op toeslagen, zoals vakantie- en eindejaarstoeslagen.

Overzicht

Bij elke salarisverhoging is een minimale verhoging afgesproken, waardoor werknemers met een voltijds dienstverband er minimaal € 450 op vooruit zullen gaan. Alle afspraken leiden globaal tot de volgende loonsverhogingen in procenten:

Voor bruto salarissen tot € 2.000 per maand is er een salarisverhoging van 22,5%.

Voor bruto salarissen tot € 4.000 per maand is er een salarisverhoging van 15,88%.

Voor bruto salarissen tot € 6.000 per maand is de salarisverhoging van 15,22%.

Voor bruto salarissen tot € 8.000 per maand is er een salarisverhoging van 12,95%.

Bovenop bestaande cao-afspraken

Deze afspraak vormt een aanvulling op de al bestaande cao-afspraken, zoals het schrappen van treden in een aantal salarisschalen en het toevoegen van extra treden aan het begin en einde ervan, de verhoging van de onregelmatigheidstoelage, de mogelijkheid om gebruik te maken van de generatieregeling en de regeling voor het balansbudget. Dat is een budget van 500 euro dat naar eigen inzicht kan worden besteed. Daarnaast is er overeengekomen om de eigen bijdrage voor reiskosten te halveren, wat resulteert in een netto verhoging van 14 euro per maand sinds 1 januari 2023.

100.000 medewerkers

Met deze aanvullende afspraken in de cao GGZ zorgt de FNV ervoor dat de ruim 100.000 medewerkers in de geestelijke gezondheidszorg een eerlijke en rechtvaardige beloning ontvangen. De vakbond zal zich blijven inzetten voor de belangen van werknemers in de ggz en streeft naar verbetering van de arbeidsvoorwaarden en werkomstandigheden in de sector."
Vraagtekens bij reorganisatievoornemens Bosch Transmission Technology in Tilburg,2023-05-16,/nieuwsbericht/sectornieuws/metaal/2023/05/vraagtekens-bij-reorganisatievoornemens-bosch-tran,"FNV Metaal zet vraagtekens bij het gemak waarmee Bosch Transmission Technology meent 175 arbeidsplaatsen te moeten schrappen. Het in Tilburg gevestigde bedrijf, onder meer gespecialiseerd in de productie van duwbanden voor de automobielindustrie, maakte vandaag bekend een deel van de productie van met name duwbanden te verplaatsen naar de fabriek in Ho Chi Minh City in Vietnam.

Hevige reactie

FNV Metaal bestuurder Patrick Meerts, in een eerste reactie: ‘Bosch geeft aan zich in Tilburg verder vooral te gaan richten op electrificatie en waterstof, maar deze ontwikkelingen tekenden zich al jarenlang af. Waarom de medewerkers dan niet veel eerder meegenomen hierin en vervolgens gefaseerd met een mogelijke afbouw of ombouw van arbeidsplaatsen omgaan? Moeten er nu ineens zomaar 175 man op straat gezet worden? Dat is toch wel een hevige reactie van het bedrijf op al lang voorziene ontwikkelingen.’

Veel vraagtekens

Patrick Meerts: ‘Kan dat niet anders en gestroomlijnder allemaal? Daar zetten wij als FNV Metaal toch wel de nodige vraagtekens bij. En daarover gaan we met de bedrijfsleiding ook binnenkort indringend in gesprek. Dan willen we ook gelijk goede afspraken maken over een goed sociaal plan voor de mensen. Een plan dat pas echt kan gaan werken overigens, als ook de ondernemingsraad met dit reorganisatievoornemen instemt. Veel vraagtekens dus nog…’

Over Bosch Mobility Solutions

Bosch Transmission Technology is een leider in de massaproductie van duwbanden voor de continu variabele transmissie (CVT). Het bedrijf werd opgericht in 1972 en is gevestigd in Tilburg. Het competentiecentrum in Tilburg wordt ondersteund door de tweede productielocatie in Ho Chi Minh City, Vietnam. Het bedrijf maakt deel uit van het bedrijfssector Mobility Solutions van de Bosch Groep. Bij de Bosch Groep werken wereldwijd ongeveer 420.000 medewerkers. In Tilburg zijn ongeveer 820 mensen werkzaam."
FNV over fraudescorekaart: ‘We hopen dat AP doorpakt en gaat handhaven richting gemeenten’,2023-05-16,/nieuwsbericht/sectornieuws/uitkeringsgerechtigden/2023/05/fnv-over-fraudescorekaart-hopen-dat-ap-doorpakt,"De FNV is blij dat er eindelijk iets gebeurt richting gemeenten die burgers bij voorbaat als verdachten behandelen. ‘We hopen wel dat de Autoriteit Persoonsgegevens dit keer ook door gaat pakken en gaat handhaven bij de vijf gemeenten Nieuwegein, Houten, IJsselstein, Lopik en Veenendaal’, zegt Maureen van der Pligt, bestuurder FNV Uitkeringsgerechtigden.

De AP maakte zojuist bekend deze vijf gemeenten om opheldering te vragen over het gebruik van de ‘fraudescorekaart’. Dit is een algoritme dat risico’s op fraude door mensen met een bijstandsuitkering in beeld brengt. Van der Pligt: ‘We betreuren het dat er niet meteen tot handhaving wordt overgegaan na vier maanden wachten op een reactie op onze aangifte bij de AP. Maar we zien de reactie van de gemeenten met belangstelling tegemoet.’

Beroep, woonwijk en opleiding

Uit mediaberichten en signalen van de FNV, die in januari bij de AP aangifte deed tegen deze gemeenten, kwam een zorgelijk beeld naar voren, wat voor de AP aanleiding was hierop actie te ondernemen. De fraudescorekaart is omschreven als een geautomatiseerd systeem dat bijstandsgerechtigden een score geeft op basis van persoonlijke kenmerken, zoals beroep, woonwijk en opleidingsniveau. De score moet aanduiden of bij deze mensen een hogere kans op fraude bestaat.

Pas gestopt na onderzoek

De vijf gemeenten zouden het algoritme zijn blijven gebruiken, ondanks eerdere rechtspraak over Syri dat het gebruiken van zo’n systeem in strijd is met de privacywet AVG. En ondanks een oproep van de Vereniging Nederlandse Gemeenten om hiermee te stoppen. De gemeenten zijn pas na onderzoek door een journalistencollectief van Lighthouse Reports, Argos en NRC.

‘Uitkeringsfraude is te verwaarlozen’

De fraudescorekaart werd vanaf 2004 door liefst 158 gemeenten ingezet. Kitty Jong, vicevoorzitter FNV: ‘Dit is een gevolg van jarenlang overheidsbeleid, waarin mensen met een uitkering worden neergezet als profiteurs. Terwijl onderzoek al jarenlang uitwijst dat uitkeringsfraude te verwaarlozen is. Pak nou eens de grote fraudeurs goed aan.’

Discriminatie

Monique Verdier, vicevoorzitter AP: ‘Veel zaken lopen uitsluitend via de overheid. Daarin heb je als burger geen keuzevrijheid. Je bent daardoor gedwongen gegevensverwerkingen van de overheid te ondergaan. Juist daarom moet je er blind op kunnen vertrouwen dat dit netjes gebeurt. Dat de overheid niet onnodig informatie over jou opslaat en verwerkt. En dat discriminatie geen rol speelt in jouw contact met de overheid.’

Eventuele vervolgacties

De AP wil dus opheldering van de gemeenten. Binnen twee maanden moeten zij aan de AP rapporteren over hun werkwijze. De gemeenten moeten in de rapportage het advies opnemen van hun onafhankelijke interne privacytoezichthouder, de functionaris gegevensbescherming (FG). Daarbij moeten zij aangeven wat zij destijds met dit advies hebben gedaan.

Ook moeten zij aangeven of burgers financiële schade hebben geleden en zo ja, hoeveel. En wat de gemeenten aan eventuele schade gaan doen. Nadat de gemeenten aan de AP gerapporteerd hebben, besluit de AP of vervolgacties nodig zijn en zo ja, welke.

Toezicht op algoritmes

Bij de toeslagenaffaire bracht onderzoek van de AP een discriminerend algoritme van de Belastingdienst aan het licht. Het kabinet heeft toen een staatscommisie ingesteld tegen discriminatie en racisme. De AP kreegde taak een impuls te geven aan het toezicht op algoritmes. En hierbij de onderlinge samenwerking van de verschillende toezichthouders op algoritmes te versterken. Het doel hiervan is het gebruik van algoritmes scherper te controleren, discriminatie en willekeur tegen te gaan en transparantie te bevorderen."
Werknemers WerkwIJSS houden 17 mei werkonderbreking,2023-05-16,/nieuwsbericht/sectornieuws/fnv-overheid/2023/05/werkonderbreking-werknemers-werkwijss,"Werknemers van sociaal werkbedrijf WerkwIJSS in IJsselstein houden op woensdag 17 mei een werkonderbreking. Ze eisen 10,15% loonsverhoging en een verbetering van hun reiskostenvergoeding van € 0,10 naar € 0,21 per kilometer. Vanwege de gestegen kosten van levensonderhoud kunnen de medewerkers met een arbeidsbeperking nauwelijks nog rondkomen.

De werknemers ondertekenen tijdens de werkonderbreking een brief. In deze brief nodigen de werknemers minister Carola Schouten (SZW) en Raymond Vlecken (VNG), voorzitter van de werkgevers bij de cao-onderhandelingen, uit om op 7 juni naar de landelijke actie in Utrecht te komen. Met deze actie in Utrecht maken de werknemers duidelijk dat ze net zoveel waard zijn als andere werknemers. En dat hun cao nu eindelijk moet worden verbeterd. WerkwIJSS heeft aangegeven de acties te steunen.

Bewust meten met twee maten

Peter Wiechmann, bestuurder FNV Sociale Ontwikkelbedrijven: ‘Al bijna een jaar lang krijgen we van de VNG te horen dat er geen extra geld is voor de werknemers in de sociale werkbedrijven. Het geld moet eerst bij minister Schouten vandaan komen voordat de VNG iets kan doen. Maar gemeenteambtenaren hebben van diezelfde VNG wel een welverdiende goede nieuwe cao gekregen, hoewel hier nog geen financiële dekking uit Den Haag voor was. Het kan dus wel, maar de VNG meet bewust met twee maten. Terwijl de werknemers bij WerkwIJSS en andere sociale werkbedrijven al rond het minimumloon verdienen en de dagelijkse boodschappen nauwelijks nog kunnen betalen. Deze werknemers verdienen ook meer, want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 75.000 werknemers met een arbeidsbeperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van 10 naar 21 cent per kilometer. Wiechmann: ‘Werknemers moeten nu soms kiezen tussen het ov kunnen betalen om naar hun werk te gaan of boodschappen doen.’"
"10% erbij voor medewerkers Trioworld, staking afgewend",2023-05-16,/nieuwsbericht/sectornieuws/procesindustrie/2023/05/10-erbij-voor-medewerkers-trioworld-staking-afgewe,"De FNV heeft toch nog goede afspraken kunnen maken met Trioworld over de salarissen. Daarmee is een staking bij het verpakkingsbedrijf in Apeldoorn afgewend. Waar het op neerkomt: 10% salaris erbij in een jaar en een betere regeling voor ouderen om eerder te stoppen met werken.

Ago Di Giacomo Russo, bestuurder FNV Procesindustrie: ‘We hebben helaas eerst moeten dreigen met acties, maar die zijn gelukkig niet meer nodig. Wij zijn blij met dit resultaat en leggen het vanmiddag gelijk voor aan onze leden.'

Lonen gaan genoeg omhoog

De loonsverhoging is volgens de FNV genoeg voor de medewerkers om het verlies aan koopkracht op te vangen dat zij hebben opgelopen door de hoge inflatie.

Ook fietsplan en betere RVU-regeling

Waar Trioworld zijn mensen lange tijd niet meer dan 4,5% en eenmalig €1.500 wilde geven, stijgen de salarissen nu met 6% per april en met nog eens 4% per oktober dit jaar. De FNV heeft, naast de betere RVU-regeling (Regeling Vervroegde Uittreding), ook een fietsplan afgesproken met het bedrijf.

Tweehonderd medewerkers

Bij Trioworld in Apeldoorn werken zo’n tweehonderd mensen. Zij maken verpakkingsplastic voor onder andere brood, kaas en diepvriesmaaltijden."
Ook in Uithoorn staking bij PPG Coatings,2023-05-16,/nieuwsbericht/sectornieuws/procesindustrie/2023/05/ook-in-uithoorn-staking-bij-ppg-coatings,"Het is echt hommeles bij verfproducent PPG Coatings. Na de staking die gisteren is begonnen in Tiel wordt vandaag het bedrijf in Uithoorn stilgelegd. De werknemers staken twee dagen.

Erik de Vries, bestuurder FNV Procesindustrie: ‘Ik heb de directie gewaarschuwd. De medewerkers in het hele land zijn zo ontevreden met de magere loonsverhoging die PPG dit jaar aan hen wil geven dat ze massaal klaarstaan om actie te voeren. En die onvrede groeit alleen maar zolang het bedrijf niets beters met ons wil afspreken.’

Slechts 7% meer salaris

Waar de FNV een eenjarige cao eist (tot 1 januari 2024) waarin de lonen omhooggaan met 14,3% en voortaan meestijgen met de prijzen in de winkels biedt de verfproducent slechts 7% meer salaris voor zijn mensen.

Dat is niet realistisch

De Vries: ‘Dat is gewoon niet realistisch, het is veel te weinig. Daar kunnen mensen hun boodschappen en rekeningen niet van betalen.’

Op meer plekken in de startblokken

Bij welke fabrieken de medewerkers nog meer in de startblokken staan voor acties, wil de FNV nog niet kwijt. ‘Maar reken er maar op dat het er een heleboel zijn’, zegt De Vries.

17,7 miljard dollar

In de fabriek in Uithoorn werken zo’n vijftig mensen, in Nederland in totaal 1.100. Zij maken vooral industriële lakken en verven voor huizen. PPG Coatings Nederland BV is onderdeel van het wereldwijde concern PPG Industries, vorig jaar goed voor een omzet van 17,7 miljard dollar."
Werknemers De Klok Dranken eisen in petitie een leefbaar loon,2023-05-15,/nieuwsbericht/sectornieuws/handel/2023/05/werknemers-de-klok-dranken-eisen-in-petitie-een-le,"Werknemers van De Klok Dranken bieden dinsdagmiddag om 15.00 uur een petitie aan bij hun directie. Daarin vragen zij om een fatsoenlijke loonsverhoging. Jethro Warbroek, bestuurder FNV Handel: ‘Door de hoge inflatie is alles stukken duurder geworden in de winkels. Deze mensen willen net als iedereen hun boodschappen en rekeningen kunnen betalen.’

Het drankenbedrijf moet de medewerkers tegemoetkomen en compenseren voor de koopkracht die zij zijn kwijtgeraakt. Van de afspraken die zijn gemaakt voor de dranken-cao kunnen zij niet leven. Dit gaat om slechts 5% salaris erbij in een jaar en € 40 bruto per maand. De leden van de FNV hebben hier dan ook massaal tegen gestemd.

Meestijgen met inflatie

De FNV eist een leefbaar loon voor de medewerkers. De salarissen moeten voortaan in ieder geval meestijgen met de inflatie. Verder wil de vakbond dat er een minimumloon komt van € 14 bruto per uur.

Bijna een week lang gestaakt

De cao Drankenindustrie en Groothandel Dranken liep eind vorig jaar af. In januari is door honderden mensen bijna een week lang gestaakt. Bij Refresco leidde dit al tot een loonsverhoging van 10%. Warbroek: ‘Nu mag de rest van de drankenbedrijven water bij de wijn doen. Te beginnen met De Klok.’

Tweehonderd medewerkers

Bij De Klok Dranken werken zo’n tweehonderd mensen op locaties in Almere, Groenlo, Groningen, Helmond en Delfgauw (Pijnacker). Onder de sector-cao Drankenindustrie en Groothandel Dranken vallen 20.000 mensen die werken bij tientallen handelshuizen en industriële bedrijven, waar bijvoorbeeld drank in flesjes wordt gedaan."
Nexperia neemt zijn medewerkers niet serieus,2023-05-15,/nieuwsbericht/sectornieuws/metaal/2023/05/nexperia-neemt-zijn-medewerkers-niet-serieus,"Florence Krol, FNV-bestuurder Metaal: ‘We zijn de cao-onderhandelingen positief gestemd ingegaan, maar met het eindbod dat Nexperia nu heeft neergelegd kunnen we onmogelijk akkoord gaan.’

Het bod van Nexperia, fabrikant van halfgeleiders uit Nijmegen, was een loonstijging van 4,5% en eenmalig 1.000 euro. Krol: ‘De bedrijfsresultaten zijn prima en de aandeelhouders zijn zeer tevreden, net als het management nadat ze hun bonussen hebben opgestreken. Dit is voor de medewerkers ook daarom ver onder de maat en de loonstijging is een stuk lager dan bij vergelijkbare organisaties als Ampleon en NXP.’

Niet serieus onderhandeld

De FNV vindt dat Nexperia de medewerkers niet serieus neemt. Krol: ‘Op verschillende momenten heeft Nexperia laten weten dat ze hun voorgenomen plannen gewoon willen doorvoeren. Dit lijkt nu weer te gebeuren bij de cao-onderhandelingen, maar was eerder al het geval toen het ging over het koppelen van het salaris aan ‘performance’. Ook hier bestaat veel verzet tegen onder de medewerkers en ook nu steekt Nexperia de kop in het zand.’

Acties in voorbereiding

Krol: ‘Het is nu tijd om een eerste signaal af te geven aan de werkgever. Morgen op 16 mei om 12 uur komen de medewerkers naar buiten om te laten zien dat ze vinden dat de werkgever hun eisen serieus moet nemen en met een serieus loonbod moet komen, dat recht doet aan het koopkrachtverlies dat door de inflatie de afgelopen periode ongelofelijke is opgelopen.’"
Verffabriek PPG Coatings in Tiel stap voor stap platgelegd,2023-05-15,/nieuwsbericht/sectornieuws/procesindustrie/2023/05/verffabriek-ppg-coatings-in-tiel-stap-voor-stap-pl,"Hij staat eigenlijk nooit stil. Maar daar komt vanaf maandagochtend 6.00 uur verandering in. Dan leggen de werknemers van PPG Coatings de verffabriek in Tiel stapje voor stapje plat. Het begin van een driedaagse staking voor een fatsoenlijke loonsverhoging.

Erik de Vries, bestuurder FNV Procesindustrie: ‘Omdat dit een zogeheten volcontinu-fabriek is, die altijd aan staat, kunnen we niet in één keer de machines uitzetten, dat is niet veilig. Daarom bouwen de mensen het werk langzaam af tot de fabriek helemaal is leeg gedraaid. Wij verwachten dat de boel dan na een uur of zestien volledig stil ligt.’

Eerste staking van meerdere

Het is de eerste staking van meerdere bij de grootste verfproducent in Nederland. De Vries: ‘Ja, andere fabrieken zullen wel volgen, er is een grote actiebereidheid onder de werknemers. En dat is niet zo gek ook, want de mensen voelen zich totaal niet serieus genomen door het bod van 7% meer salaris van de directie.'

14,3% salaris erbij

De FNV eist een eenjarige cao met een looptijd tot 1 januari 2024. De lonen moeten structureel omhooggaan met 14,3% en voortaan meestijgen met de inflatie (automatische prijscompensatie). Verder onder andere een reiskostenvergoeding van € 0,21 per kilometer.

Omzet van 17,7 miljard

In de fabriek in Tiel werken zo’n vijftig mensen. PPG Coatings Nederland BV is onderdeel van het wereldwijde concern PPG Industries, vorig jaar goed voor een omzet van 17,7 miljard dollar. In Nederland werken in totaal 1.000 mensen bij het bedrijf. Zij maken vooral industriële lakken en verven voor huizen."
Medewerkers Fijnder in Groenlo houden 17 mei werkonderbreking,2023-05-15,/nieuwsbericht/sectornieuws/fnv-overheid/2023/05/medewerkers-fijnder-in-groenlo-houden-17-mei-werko,"Werknemers van werkleerbedrijf Fijnder in Groenlo houden woensdag 17 mei in de ochtend een werkonderbreking. Ze eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks meer rondkomen.

De FNV gaat bij zoveel mogelijk sociale ontwikkelbedrijven in Nederland langs om daar de werknemers een brief te laten ondertekenen. In deze brief nodigen de werknemers minister Carola Schouten (SZW) en Raymond Vlecken uit om op 7 juni naar de landelijke actiedag te komen om daar te laten zien wat de werknemers waard zijn. Vlecken is de voorzitter van de werkgevers bij de cao-onderhandelingen.

Werkgever steunt de actie

Fijnder heeft aangegeven de actie te steunen en medewerkers op te roepen 7 juni in actie te komen. Ook zal verantwoordelijk wethouder Elvira Schepers bij de actie in Groenlo aanwezig zijn om de werknemers een hart onder de riem te steken.

Meten met twee maten

Rob Kolner, bestuurder Sociale ontwikkelbedrijven: ‘Maandenlang krijgen we van de VNG te horen dat er geen geld is voor compensatie. Maar gemeenteambtenaren zijn wel gecompenseerd met betere cao-afspraken. Het kan dus wel, maar de VNG meet bewust met twee maten. Terwijl mensen al rond het minimum verdienen en de dagelijkse boodschappen nauwelijks meer kunnen betalen. Deze mensen verdienen ook meer want ze zijn niet minder.’

‘Alle reden voor compensatie’

Theo Beijer, directeur Fijnder, voegt toe: ‘De inflatie in de afgelopen periode is dermate groot en bijzonder, dat er alle reden is het gesprek over compensatie buiten de lopende cao aan te gaan, zeker gezien de financiële positie van een groot deel van onze SW-medewerkers.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie.

Werken of boodschappen doen

De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. Kolner: ‘Werknemers moeten nu soms kiezen tussen naar hun werk gaan of boodschappen doen.’"
Werknemers Rotterdam Inclusief houden 16 mei werkonderbreking,2023-05-12,/nieuwsbericht/sectornieuws/fnv-overheid/2023/05/werknemers-rotterdam-inclusief-houden-16-mei-werko,"Werknemers van Sociaal werkbedrijf Rotterdam Inclusief houden dinsdag 16 mei een werkonderbreking. Ze eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks nog rondkomen. De FNV gaat langs op de locatie Zuidlaardermeer en Bovendijk.

De medewerkers zullen tijdens de werkonderbreking een brief ondertekenen. In deze brief nodigen ze minister Carola Schouten van Sociale Zaken en Werkgelegenheid en Raymond Vlecken, voorzitter van de werkgevers bij de cao-onderhandelingen, uit om op 7 juni naar de landelijke actie in Utrecht te komen om daar te laten zien wat de werknemers waard zijn. Rotterdam Inclusief is voorstander van verbeteringen in de cao’s Aan de slag en SW en maakt zich vanuit de gemeente Rotterdam landelijk ook sterk daarvoor. Om die reden staat Rotterdam Inclusief ook sympathiek tegenover de inspanningen van de FNV en faciliteert zij de bijeenkomsten en geeft ze de medewerkers de ruimte om op 7 juni naar de landelijke actie te gaan.

Meten met twee maten

Joost Kaper, bestuurder Sociale werkbedrijven: ‘Maandenlang krijgen we van de VNG te horen dat er geen extra geld is voor de werknemers in de sociale ontwikkelbedrijven. Het geld moet eerst bij de minister vandaan komen voordat de VNG iets kan doen. Maar gemeenteambtenaren zijn wel gecompenseerd met betere cao-afspraken, hoewel hier nog geen financiële dekking uit Den Haag voor was. Het kan dus wel, maar de VNG meet bewust met twee maten. Terwijl de werknemers bij Rotterdam Inclusief en andere sociale werkbedrijven al rond het minimum verdienen en de dagelijkse boodschappen nauwelijks nog kunnen betalen. Deze werknemers verdienen ook meer, want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van 10 naar 21 cent per kilometer. Kaper: ‘Werknemers moeten nu soms kiezen tussen het ov kunnen betalen om naar hun werk gaan of boodschappen doen.’"
FNV dreigt met staking bij verpakkingsbedrijf Trioworld in Apeldoorn,2023-05-12,/nieuwsbericht/sectornieuws/procesindustrie/2023/05/fnv-dreigt-met-staking-bij-verpakkingsbedrijf-trio,"Dinsdag 16 mei, 12.00 uur. Dat is de deadline die de FNV heeft gegeven aan Trioworld in Apeldoorn. Het bedrijf dat verpakkingsplastic maakt voor onder andere brood, diepvriesmaaltijden en kaas heeft tot die tijd om zijn medewerkers een goede loonsverhoging te bieden.

‘Anders volgen er acties’, zegt Ago Di Giacomo Russo, bestuurder FNV Procesindustrie. ‘Trioworld is gewaarschuwd: onze leden staan klaar.’

Absoluut niet genoeg

De directie van Trioworld biedt haar werknemers een loonsverhoging van 4,5% en een bedrag van € 1.500. Di Giacomo Russo: ‘Daar hebben de mensen absoluut niet genoeg aan. Door de hoge inflatie is alles duurder in de winkels. Met dit loonbod kunnen zij straks hun boodschappen en rekenen niet meer betalen.’

14,3% erbij en hogere ploegentoeslag

Daarom eist de FNV een cao voor een jaar (per 1 april 2023) waarin de salarissen omhooggaan met 14,3% en de lonen voortaan meestijgen met de prijzen (automatische prijscompensatie). Daarnaast een verhoging van de ploegentoeslag naar 30%.

Goede afspraken voor ouderen

Ook wil de vakbond goede afspraken maken met Trioworld voor oudere werknemers. Voor hen moet er een generatiepact komen, waardoor zij vanaf hun 60e minder kunnen gaan werken (80% werken tegen 90% salaris en 100% opbouw van pensioen). Verder uitbreiding van de RVU-regeling, zodat mensen drie jaar voor hun AOW al kunnen stoppen.

Tweehonderd medewerkers

Bij Trioworld in Apeldoorn werken zo’n tweehonderd mensen. Zij maken verpakkingsplastic."
Staking bij ICON Geneesmiddelenonderzoek in Groningen en Assen,2023-05-12,/nieuwsbericht/sectornieuws/zakelijke-dienstverlening/2023/05/staking-bij-icon-geneesmiddelenonderzoek-in-gronin,"ICON Geneesmiddelenonderzoek heeft kansen genoeg gehad om stakingen te voorkomen, maar de directie laat het er liever op aankomen. Dat betekent dat werknemers in Groningen en Assen op dinsdag 16 en woensdag 17 mei het werk neerleggen. FNV-bestuurder Chaim Korthof: ‘Dat dit nodig is bij een bedrijf met miljardenwinst, zorgt voor boosheid op de werkvloer.’

Onderhandelingen, gesprekken en een ultimatum; de Nederlandse top van de Ierse multinational liet alle mogelijkheden om stakingen te voorkomen de afgelopen weken lopen. Tot groot ongenoegen van de mensen op de werkvloer. Medewerkers, die ondanks de kerngezonde winsten van het bedrijf vorig jaar ook al hun kerstpakket mochten inleveren, staan nu klaar om het werk neer te leggen. Er zal op dinsdag 16 mei een halve dag (van 8.00 uur tot 12.00 uur) gestaakt worden en op woensdag 17 mei een hele dag.

Rechtvaardige cao

Chaim Korthof, bestuurder FNV Diensten: ‘Met een mondiale winst van 7 miljard euro in 2022 boert de Ierse multinational meer dan goed. Maar voor de 840 medewerkers in Nederland wil ICON Geneesmiddelenonderzoek geen rechtvaardige cao afspreken waarbij de koopkracht van de mensen overeind blijft. We hebben echt alles geprobeerd om de directie op andere gedachten te brengen, maar ik ben bang dat het pas doordringt als de mensen het werk neerleggen. Dat gaat vanaf dinsdag dus ook gebeuren.’

ICON

ICON is een geneesmiddelenonderzoekbedrijf. Bij de Nederlandse tak werken in totaal 840 mensen. Dat zijn onder andere artsen, onderzoekers, laboranten en verpleegkundigen."
Twee weken langer staken bij KLK Kolb Specialties in Delden,2023-05-11,/nieuwsbericht/sectornieuws/procesindustrie/2023/05/twee-weken-langer-staken-bij-klk-kolb-specialties,"De staking bij KLK Kolb Specialties in Delden gaat de volgende fase in. Vanaf zaterdagmorgen staken de mensen twee weken achter elkaar. Dino Djulbic, bestuurder van FNV Procesindustrie: ‘Dit zal een flinke impact hebben op het bedrijf.’

Na een eerdere werkonderbreking van twee uur en daarna nog eens twee dagen, weigert de directie van het chemisch bedrijf (ook bekend als Elementis) nog altijd om verder te praten met de vakbond over een goede cao. Daarom beginnen de werknemers in de ploegendienst zaterdagochtend met staken. Op maandag komen de medewerkers van de dagdienst erbij.

Steeds meer mensen willen actievoeren

Djulbic: ‘De directie onderschat hoe vastberaden de stakende werknemers zijn. We zien de saamhorigheid onder hen alleen maar toenemen, er komen er steeds meer bij die willen actievoeren. Zij gaan door tot de directie naar hen luistert en weer met ons om tafel gaat. Zolang dat niet gebeurt, zullen we de druk blijven opvoeren.’

Vertrouwen heeft knauw gekregen

De mensen bij KLK Kolb Specialties willen ook dat de directie er alles aan gaat doen om de relatie met hen te verbeteren. Want die is nu niet best. Het bedrijf communiceert beroerd en geeft de werknemers de schuld van incidenten en slechte resultaten. Djulbic: 'Dat is olie op het vuur in dit cao-traject. Het vertrouwen van de mensen heeft hierdoor een flinke knauw gekregen.'

Ruim tweehonderd werknemers

Bij KLK Kolb Specialties in Delden werken ruim tweehonderd mensen. Het chemiebedrijf behoort tot de KLK OLEO groep die aangestuurd wordt vanuit Maleisië."
2% extra loonsverhoging bij Bouter Cheese na staking,2023-05-11,/nieuwsbericht/sectornieuws/voedingsindustrie/2023/05/2-extra-loonsverhoging-bij-bouter-cheese-na-stakin,"De actievoerende werknemers bij Bouter Cheese in Culemborg hebben het voor elkaar: 2% extra loonsverhoging in de nieuwe cao. Het bedrijf heeft het loonbod verhoogd naar 9%. Dat laten FNV en CNV vandaag weten.

‘En het mooie is dat de landelijke werkgeversvereniging Gemzu dat verbeterde loonbod nu heeft overgenomen', zegt Henk Jongsma van CNV Vakmensen. 'Alle werknemers in de particuliere kaaspakhuizen gaan er dus flink op vooruit, dankzij een grote groep doorzetters in Culemborg. Actievoeren loont, dat is wel duidelijk.’

Cao geldt voor een jaar

De nieuwe cao Particulier Kaaspakhuisbedrijf geldt voor een jaar, van 1 januari 2023 tot 1 januari 2024. De loonsverhoging van 9% geldt met terugwerkende kracht vanaf 1 januari 2023. De vakbonden leggen het bod voor aan hun leden.

Beter loonbod dankzij staking

Het eerdere cao-eindbod van 7% was door de leden van FNV en CNV massaal afgewezen. Bij Bouter Cheese, onderdeel van Royal A-ware, bleek de actiebereidheid onder vakbondsleden bijzonder groot. Vorige week was er drie dagen lang een staking. En dinsdagavond begon een nieuwe driedaagse staking. Die is nu dankzij het verbeterde bod voorbij, iedereen is inmiddels weer aan het werk.

Vaste mensen en uitzendkrachten hand in hand

Ron Vos, bestuurder FNV Voedingsindustrie: ‘Dat de werknemers met een vast dienstverband en de uitzendkrachten ook hier hand in hand hebben gestreden voor een betere loonafspraak heeft dus ook hier het verschil gemaakt. Helemaal top!’

Over de cao Particulier Kaaspakhuisbedrijf

De cao Particulier Kaaspakhuisbedrijf geldt voor werknemers bij bedrijven die zich bezighouden met inkopen, verkopen, opslaan en verpakken van kaas en kaasproducten. Daar zitten grote bedrijven tussen (zoals A-Ware en FrieslandCampina), maar ook tal van kleinere bedrijven."
Tussentijdse afspraken zorgen voor 12 % meer loon schoonmakers,2023-05-11,/nieuwsbericht/sectornieuws/schoonmaak/2023/05/tussentijdse-afspraken-zorgen-voor-12-meer-loon-sc,"Schoonmakers krijgen de komende tijd 12 % meer loon. Dat is het resultaat van maandenlange onderhandelingen en acties van FNV Schoonmaak om de cao aan te passen en schoonmakers tegemoet te komen voor de torenhoge inflatie waar juist zij keihard door getroffen worden. In de huidige cao – die loopt tot juli 2024 – zou er pas in april 2024 slechts 1,5% loon bijkomen.

De cao voor de schoonmaak loopt van januari 2022 tot juli 2024 en daardoor was het eigenlijk pas in 2024 weer mogelijk om over een loonsverhoging te onderhandelen. Khadija Tahiri, president van FNV Schoonmaak: ‘Deze afspraken zijn enorm belangrijk voor schoonmakers in Nederland. Juist deze groep heeft de inflatie het afgelopen jaar keihard gevoeld in de portemonnee. We zijn blij dat de werkgevers uiteindelijk op aandringen van de FNV ook inzagen dat er iets moest gebeuren. Ook om er voor te zorgen dat mensen deze mooie sector niet verlaten.’

Extra afspraken

In de cao zoals die nu is, zou er tussen nu en juli 2024 alleen nog 1,5% loon bijkomen in april 2024. Maar er zijn nu extra afspraken gemaakt over meer loon:

• Op 1 november 2023: +3,5%
 • Op 1 januari 2024: +3%
 • Op 30 juni 2024: +5,5%
 Totaal: +12%

Loonsverhoging

Dit jaar krijgen alle schoonmakers dus een extra loonsverhoging van 3,5% in november. De loonsverhoging die pas op 1 april 2024 zou ingaan, gaat nu in op 1 januari 2024 en is verdubbeld: 3% in plaats van 1,5%. Op 30 juni (de laatste dag van de cao) gaan alle lonen omhoog met 5,5%. Er komen geen nieuwe loonsverhogingen bij in 2024.

Hotelschoonmakers

Verder is er afgesproken dat er nog in 2023 een afspraak wordt gemaakt over de weekendtoeslagen van de hotelschoonmakers en over extra geld voor schoonmakers die al lang in de sector werken. In september van dit jaar gaan FNV en de werkgevers hierover weer in gesprek.

Trede 0

Daarnaast wordt trede 0 van het loongebouw geschrapt. Partijen hopen dat de schoonmaaksector daardoor aantrekkelijker wordt voor nieuwe werknemers."
Vijf verbeterpunten voor Long Covid regeling,2023-05-11,/nieuwsbericht/algemeen-nieuws/2023/05/vijf-verbeterpunten-voor-long-covid-regeling,"Vakbond FNV is zeer kritisch op de voorgestelde tegemoetkomingsregeling Long Covid van minister Helder. De vakbond roept Kamerleden in een brief op om de regeling aan te passen.

Onnondig complex en wantrouwend

'De regeling komt veel te laat, is voor een té kleine groep, te korte periode en het bedrag is té laag. Het huidige voorstel is onnodig complex en ademt wantrouwen uit. Een zeer teleurstellende regeling van een falende minister die pal zou moeten staan voor de mensen die werken in de zorg, maar hen opnieuw in de kou laat staan', vertelt Kitty Jong, vicevoorzitter vakbond FNV.

Opvallend is dat dit het enige moment lijkt te zijn dat de Tweede Kamer aanpassingen kan voorstellen, voordat het voorstel voor internetconsultatie gaat en daarna in de Staatscourant komt, zoals de minister in de brief schrijft.

De FNV ziet een vijftal belangrijke punten die opvallen en die aangepast moeten worden:

Opvallend is dat de minister, ondanks het advies van de Raad van State niet voor de medewerkers in heel 2020 de regeling wil aanbieden.

Het is selectief wie er in aanraking komt en bijvoorbeeld de jeugdzorgmedewerkers, receptionisten en hulp in de huishouding worden uitgesloten, terwijl die wel in aanraking kwamen met besmette personen en er van hen verwacht werd door te werken in de crisis.

De Eerste Kamer heeft in januari van dit jaar een motie aangenomen om 150 miljoen te reserveren, gebruik die dan ook voor alle slachtoffers. Met dit geld kan het kabinet ruimhartiger en veel meer werknemers tegemoetkomen dan alleen die uit de eerste golf.

Het kabinet zegt te streven naar een nieuwe bestuurscultuur maar uit deze regeling spreekt enkel wantrouwen uit. Zo moet een medewerker in de zorg zelf bewijzen intensief en langdurig contact gehad te hebben met een besmet persoon terwijl men van een enkel kuchje al besmet kon raken.

Daarbij heeft de instantie, die de regeling voor medewerkers die ziek zijn geworden door onder andere asbest en chroom 6, aangegeven de uitvoering van de long covid regeling uit te kunnen voeren, maar lijkt minister Helder hieraan voorbij te gaan.

Bodemprocedure

Jong: ""Wij gaan nu als FNV weer met onze advocaten en het CNV in overleg om de mogelijkheden voor een bodemprocedure verder te bespreken. Wij houden namelijk staande dat de overheid niet alleen moreel maar ook juridisch aansprakelijk is voor de schade die zorgverleners met long covid ondervinden. Een bodemprocedure duurt lang, maar door deze broodmagere regeling van de minister hebben we geen andere keus dan via deze weg op te komen voor de belangen van de slachtoffers""

De brief aan de Tweede Kamerleden staat hier"
Acties bij Philips voor nu van de baan,2023-05-11,/nieuwsbericht/sectornieuws/metaal/2023/05/acties-bij-philips-voor-nu-van-de-baan,"Na weken van oplopende arbeidsonrust en dreiging van acties is er een onderhandelingsresultaat bereikt tussen Philips en de vakbonden. Patrick Meerts, bestuurder FNV Metaal: ‘Het onderhandelingsresultaat is tot stand gekomen mede door de actiebereidheid en op handen zijnde acties van onze leden

Onderhandelingsresultaat: minimaal 10% voor de lagere schalen, bodem van € 250 per maand
 Met de gemaakte afspraken krijgt het personeel in de lagere loonschalen er 10% bij in de komende 18 maanden: 7% per 1 augustus en 3% per volgend jaar juni. Door de bodem van € 250,- bruto per maand kan dat voor de lagere inkomens oplopen tot meer dan 10%. Daarbij komt er nog eenmalig een bedrag van € 1750.

Ontzie-maatregelen uitgebreid

De RVU-regeling (eerder stoppen met werken), is uitgebreid en dat leidt tot een verdrievoudiging van het aantal oudere werknemers dat gebruik kan van deze regeling. Hierdoor wordt het aantal gedwongen ontslagen mogelijk beperkt. Verder is de regeling voor betaald verlof voor medewerkers vanaf 60 jaar verruimd.

Best haalbare resultaat

Meerts: ‘We hebben stevig en langdurig met Philips om de tafel gezeten. Op dit moment denken wij dat dit het best haalbare resultaat is. Door de dreigende actiebereidheid van onze leden is nu het evenwicht hervonden tussen de belangen van de werknemers en de situatie bij Philips.’

Als de leden instemmen met het resultaat heeft de nieuwe cao een duur van 18 maanden. De cao gaat, met terugwerkende kracht, in op 1 januari 2023 en loopt af op 1 juli 2024."
Vakbonden schorten acties VDL Nedcar op,2023-05-11,/nieuwsbericht/sectornieuws/metaal/2023/05/vakbonden-schorten-acties-vdl-nedcar-op,"De stakingen van werknemers bij VDL Nedcar in het Limburgse Born zijn voor morgen, vrijdag 12 mei, en maandag 15 mei van de baan. Ron Peters, bestuurder FNV Metaal: ‘De vakbonden en de directie kunnen nu om tafel voor formeel overleg.’

Bij VDL Nedcar braken vorige week wilde stakingen uit. Vanaf maandag 8 mei tot en met vandaag, donderdag 11 mei, vonden officiële stakingen plaats. Ron Peters: ‘Gisteren was er na bemiddeling van oud-minister Aart Jan de Geus tot laat in de avond informeel overleg tussen de vakbonden en de directie van VDL Nedcar. Dat heeft er bij ons toe geleid dat wij een aardig goed gevoel hebben bij het vervolgen van een formele onderhandelingsronde. We hebben redelijk wat vertrouwen om eruit te komen.’

Peters geeft aan dat het formele overleg tussen de vakbonden de directie zo snel mogelijk zal plaatsvinden. Daarbij zijn ook de kaderleden van de onderhandelingsdelegatie aanwezig. ‘Omdat we weer formeel aan tafel gaan, dienen wij de stakingen formeel op te schorten’, voegt Peters toe. ‘Als wij tot een onderhandelingsresultaat komen, leggen wij dat eerst aan de leden van de vakbonden voor. Die bepalen uiteindelijk of we een deal hebben of niet.’ Daarom roepen de vakbonden de werknemers van VDL Nedcar op om vanaf morgen het werk weer op te pakken.

Bij VDL Nedcar is de laatste tijd enorm veel onrust ontstaan, nadat de directie aankondigde dat het contract voor de productie van Mini's begin volgend jaar afloopt. Een massaal ontslag van de 3.800 werknemers bij de autobouwer is daardoor bijna niet te voorkomen. De vakbonden willen dat VDL Nedcar 240 miljoen euro vrijmaakt voor het sociaal plan. Maar VDL Nedcar heeft maar 120 miljoen over voor haar loyale werknemers. Dat is het wettelijk minimum."
Ruim 60% Tilburgse thuisondersteuners komt moeizaam rond,2023-05-11,/nieuwsbericht/sectornieuws/zorg-welzijn/2023/05/ruim-60-tilburgse-thuisondersteuners-komt-moeizaam,"Het merendeel van de werknemers in de Tilburgse thuisondersteuning (huishoudelijke hulpen in de thuiszorg) heeft moeite met rondkomen. Ze kunnen de vaste lasten en boodschappen niet meer betalen. Dat is de tussentijdse conclusie van een enquête waar tot nu toe 300 inwoners van Tilburg en werknemers in de Tilburgse thuisondersteuning aan mee hebben gedaan. De enquête loopt nog tot eind juni.

Kim Baudewijns, vakbondsbestuurder FNV: ‘Schokkend, maar we hadden dit ook wel verwacht. We krijgen veel telefoontjes van FNV-leden die in de thuisondersteuning werken, daar afhankelijk van zijn of van mantelzorgers die zich zorgen maken. Het hele systeem rond de thuisondersteuning piept en kraakt.’

Politiek

De FNV gaat de tussentijdse resultaten ook met de Tilburgse politiek bespreken. Baudewijns: ‘Een aantal partijen is zeer geïnteresseerd, ze zien ook dat er grote problemen zijn die opgelost moeten worden. Uit de enquête komen al een paar goede oplossingen naar voren.’

Oplossingen

Zo vinden werknemers dat er meer tijd per client moet komen. Nu staat de thuisondersteuner altijd in de haaststand. Tijd voor het belangrijke ‘babbeltje’ ontbreekt. Ook is het werk fysiek erg zwaar. Baudewijns: ‘Met minder tijdsdruk wordt het werk aantrekkelijker en trek je meer personeel aan.’ Daarvoor moet ook het salaris omhoog, vinden werknemers, cliënten en mantelzorgers. En door fysiek zwaarder werk te combineren met fysiek lichtere taken houden werknemers het beter vol. Baudewijns: ‘Dan ontstaat er misschien ook ruimte om meer uren te werken.’ 40% geeft aan dat ze niet meer uren willen werken omdat het werk dan te zwaar wordt en ze fysieke klachten krijgen.

Zorgen om wachtlijst en ondersteuning

De cliënten en mantelzorgers hebben andere zorgen dan de medewerkers in de thuiszorg. 90% van hen maakt zich zorgen om de wachtlijsten. Er worden wachttijden genoemd tot wel acht maanden. Ook geeft ruim 25% van de cliënten aan dat ze minder ondersteuning krijgen dan eigenlijk noodzakelijk is. 30% geeft aan gekort zijn op het aantal uren ondersteuning. Over het aanmeldproces is de meerderheid tevreden."
"Werknemers sociale werkbedrijven Drenthe, Flevoland en Overijssel houden volgende week werkonderbrekingen",2023-05-11,/nieuwsbericht/sectornieuws/fnv-overheid/2023/05/werkonderbrekingen-sw-drenthe-flevoland-overijssel,"Werknemers van sociale werkbedrijven in de provincies Drenthe, Flevoland en Overijssel houden maandag 15 en woensdag 17 mei werkonderbrekingen. Ze eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks meer rondkomen.

De FNV gaat bij zoveel mogelijk sociale werkbedrijven in Nederland langs om daar de werknemers een brief te laten ondertekenen. In deze brief nodigen de werknemers minister Carola Schouten van Sociale Zaken en Raymond Vlecken uit om op 7 juni naar de landelijke actiedag te komen om daar te laten zien wat de werknemers waard zijn. Vlecken is de voorzitter van de werkgevers bij de cao- onderhandelingen.

Steun voor acties

Bijna alle werkgevers in Drenthe, Flevoland en Overijssel steunen de acties, maar er is een aantal dat de medewerkers geen betaald verlof geeft om naar de landelijke actiedag te komen.

‘Ze zijn niet minder’

Elanda de Boer, bestuurder Sociale werkbedrijven: ‘Maandenlang krijgen we van de VNG te horen dat er geen extra geld is voor de werknemers in de sociale werkbedrijven. Het geld moet eerst bij de minister vandaan komen, voordat de VNG iets kan doen. Maar gemeenteambtenaren zijn wel gecompenseerd met betere cao-afspraken, hoewel hier nog geen financiële dekking uit Den Haag voor was. Het kan dus wel, maar de VNG meet bewust met twee maten. Terwijl werknemers bij sociale werkbedrijven al rond het minimum verdienen en de dagelijkse boodschappen nauwelijks nog kunnen betalen. Deze werknemers verdienen ook meer, want ze zijn niet minder.’

‘Kiezen tussen werk of boodschappen’

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. De Boer: ‘Werknemers moeten nu soms kiezen tussen naar hun werk gaan of boodschappen doen.’"
Vakbonden stappen uit overleg gehandicaptenzorg,2023-05-10,/nieuwsbericht/sectornieuws/zorg-welzijn/2023/05/vakbonden-stappen-uit-overleg-gehandicaptenzorg,"FNV en andere vakbonden hebben gisteravond het overleg over een aanvullende salarisafspraak voor de bijna 200.000 werknemers in de gehandicaptenzorg afgebroken.

Het was het eerste overleg met de werkgever Vereniging Gehandicaptenzorg Nederland. De werkgever hield vast aan een, in de ogen van de vakbonden, veel te lage loonsverhoging.

Hoge inflatie

De gesprekken waren gestart om de pijn van de hoge inflatie voor de werknemers zoveel mogelijk weg te nemen. De afspraken in de huidige cao waren gemaakt voordat de inflatie een enorme vlucht nam. Camara van der Spoel, cao-onderhandelaar namens FNV liet gisteravond direct na het stopzetten van het overleg weten dat het aanbod van de werkgever onvoldoende was. Van der Spoel: 'Met 5% extra dit jaar en nog eens 5% volgend jaar ga je voorbij aan de financiële situatie waarin de werknemers zitten.

Salarissen lopen achter

De salarissen in de gehandicaptenzorg lopen al flink achter op de salarissen in andere delen van de sector zorg & welzijn. Het extra salaris was dan ook pure noodzaak.

Vervolg

Vandaag overlegt de FNV met de leden die werkzaam zijn in de gehandicaptenzorg over de te nemen stappen.

Cao

De huidige cao Gehandicaptenzorg loopt tot en met 31 januari 2024 en geldt voor bijna 200.000 werknemers."
Werknemers IJmond Werkt! houden 10 mei werkonderbreking,2023-05-10,/nieuwsbericht/sectornieuws/fnv-overheid/2023/05/ijmond-werkt-houdt-10-mei-werkonderbreking,"Werknemers van Sociaal werkbedrijf IJmond Werkt! houden woensdag 10 mei om 9.30 uur een werkonderbreking. Ze eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks nog rondkomen.

De FNV gaat langs op de locatie Trompet in Heemskerk. De medewerkers krijgen tijdens de werkonderbreking de gelegenheid een brief ondertekenen. In deze brief nodigen de werknemers minister Carola Schouten van Sociale Zaken en Raymond Vlecken, voorzitter van de werkgevers bij de cao- onderhandelingen, uit om op 7 juni naar de landelijke actie in Utrecht te komen om daar te laten zien wat de werknemers waard zijn.

Steun van werkgever

IJmond Werkt! heeft aangegeven de acties te steunen en medewerkers ruimte te geven om op 7 juni naar de landelijke actie te gaan. Joost Kaper, bestuurder Sociale werkbedrijven: ‘Maandenlang krijgen we van de VNG te horen dat er geen extra geld is voor de werknemers in de sociale ontwikkelbedrijven. Het geld moet eerst bij de minister vandaan komen, voordat de VNG iets kan doen. Maar gemeenteambtenaren zijn wel gecompenseerd met betere cao-afspraken, hoewel hier nog geen financiële dekking uit Den Haag voor was. Het kan dus wel, maar de VNG meet met twee maten. Terwijl de werknemers bij IJmond Werkt! en andere sociale werkbedrijven al rond het minimum verdienen en de dagelijkse boodschappen nauwelijks nog kunnen betalen. Deze werknemers verdienen ook meer, want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. Kaper: ‘Werknemers moeten nu soms kiezen tussen het ov kunnen betalen om naar hun werk gaan of boodschappen doen.’"
Onderhandelingsakkoord over cao voor vervoersbedrijven,2023-05-09,/nieuwsbericht/sectornieuws/vervoer/2023/05/onderhandelingsakkoord-cao-vervoersbedrijven,"Na lang overleggen zijn de bonden en werkgevers binnen de cao Multimodaal vandaag tot een akkoord gekomen. Werknemers in de sector gaan over een periode van 36 maanden in totaal meer dan 17% meer loon verdienen, het minimum uurloon gaat naar 14 euro en de jeugdschalen worden afgeschaft. Ook krijgen de werknemers met terugwerkende kracht vanaf 1 januari een woon-werk-vergoeding en wordt de regeling voor vervroegde uittreding uitgebreid.

Edwin Kuiper, bestuurder FNV Multimodaal: ‘Het was een langdurig traject en we zijn blij dat we eruit zijn gekomen. Niet alleen qua loon, maar ook in het verminderen van de werkdruk.’

Loon in stappen vooruit

In totaal gaan de buschauffeurs, conducteurs en machinisten die werken voor Arriva, Keolis en Qbuzz er meer dan 17% financieel op vooruit. Per 1 januari en 1 april 2023 krijgen de werknemers met terugwerkende kracht steeds 3% meer loon. Vervolgens volgen in oktober 2023, januari en juli 2024 en januari en juli 2025 elk 2% loonsverhoging.

Ruimere planning, minder werkdruk

Om de werkdruk tegen te gaan, is in het nieuwe akkoord ook afgesproken dat werknemers zoveel mogelijk elke week volgens eenzelfde rooster werken. Ook wordt er serieus gekeken naar het aantal gebroken diensten. Bij een gebroken dienst werkt een werknemer twee dagdelen, maar is hij tussendoor vrij. Hierdoor is het lastig om van de vrije uren te genieten, omdat er ’s avonds toch weer gewerkt moet worden.

Jong en oud profiteren

Naast deze loonsverhoging vervallen de jeugdschalen vanaf 18 jaar. Ook gaat het minimum uurloon voor iedereen naar minstens 14 euro.

De regeling voor vervroegde uittreding (RVU-regeling) wordt per 1 juli 2023 uitgebreid van één naar twee jaar voor de AOW-leeftijd. Meer werknemers kunnen hierdoor eerder stoppen met hun zware baan, zonder zeer ernstige financiële gevolgen.

Onrustig sinds december

Al sinds december 2022 rommelde het in de sector. Bonden en werkgevers kwamen niet tot elkaar en om de eisen kracht bij te zetten legde het personeel een aantal keer het werk neer. Sinds begin april zaten bonden en werkgevers weer aan tafel. Met vandaag een onderhandelingsakkoord als resultaat.

Vervolg

In de komende weken wordt het volledige akkoord besproken met de vakbondsleden en wordt er door hen over gestemd. Onder de cao Multimodaal vallen ongeveer 1.300 mensen."
FNV en Albert Heijn zijn eruit: mensen in distributiecentra krijgen betere cao,2023-05-09,/nieuwsbericht/sectornieuws/handel/2023/05/fnv-en-albert-heijn-zijn-eruit-medewerkers-distrib,"De kogel is door de kerk: de mensen in de distributiecentra van Albert Heijn krijgen eindelijk een goede cao. Na maandenlang onderhandelen en elf dagen staken heeft de FNV een resultaat bereikt met het supermarktconcern. Daarin stijgen de salarissen met 10% en is versobering van de zondagstoeslag van tafel. Ook krijgen uitzendkrachten meer zekerheid over hun roosters.

De vakbond legt de afspraken positief voor aan zijn leden. De komende weken vinden ledenraadplegingen plaats.

Ongelooflijk trots

Shefania Sewbaks, bestuurder FNV Handel: ‘De stakende medewerkers mogen ongelooflijk trots zijn op zichzelf en elkaar. Zij hebben dit met z’n allen afgedwongen. Het is jammer dat ze er zo lang en hard voor hebben moeten knokken, maar ze krijgen nu wel een fatsoenlijke loonsverhoging. Vergeet niet dat Albert Heijn eerst niet meer dan 6% meer loon wilde geven. We zijn dus van ver gekomen.’

Stokje gestoken voor verlagen toeslag

De cao loopt een jaar, tot 15 april 2024. Naast de 10% loonsverhoging heeft de FNV Albert Heijn toch zover gekregen dat de zondagstoeslag 100% blijft, ook voor nieuwe mensen. Sewbaks: ‘Supermarkten en winkelbedrijven proberen allemaal van die toeslagen af te komen. Gelukkig hebben wij daar bij Albert Heijn nu een stokje voor gestoken.’

Minder werken voor oudere werknemers

Verder is het gelukt om de ouderenregeling voor iedereen te behouden. Zo kunnen distributiewerkers vanaf hun 45e één dag per twee weken minder gaan werken en vanaf hun 53e één dag per week. Op die manier halen mensen eerder gezond hun pensioen.

Ook verbeteringen voor uitzendkrachten

De afgelopen dagen zijn ook voor de uitzendkrachten verbeteringen afgesproken. Zo wordt hun rooster voortaan twee weken van tevoren vastgesteld. Nu weten zij vaak niet waar ze aan toe zijn, omdat roosters nogal eens op het laatste moment worden gewijzigd. Dat mag niet meer.

Einde aan diensten kort op elkaar

Ook komt er een einde aan het draaien van verschillende diensten kort op elkaar. Waar uitzendkrachten na een nachtdienst nog wel eens een paar uur later alweer moeten werken, is afgesproken dat zij voortaan in één week hooguit twee verschillende diensten moeten draaien.

Bijzonder en heel moedig

Sewbaks: ‘De uitzendkrachten in de distributiecentra zijn bijna allemaal arbeidsmigranten. Honderden van hen hebben meegedaan aan de stakingen. Dat is bijzonder en heel moedig, want zij hebben een zwakkere positie en worden vaak onder druk gezet om te blijven werken. Wij gaan ervoor zorgen dat er voor hen meer zekerheid van werk komt.

Een heleboel vaste banen erbij

De vakbond heeft met Albert Heijn ook een heleboel meer vaste banen kunnen afspreken. Zo worden er voor 100 fte aan mensen voor onbepaalde tijd aangenomen. Parttimers krijgen de mogelijkheid om hun contracten uit te breiden met één of twee dagen. Wie wil, kan meer uren gaan werken zonder gelijk fulltime in dienst te komen.

5.000 tot 6.000 medewerkers

Bij Albert Heijn werken in de distributiecentra tussen de 5.000 en 6.000 mensen, waarvan 45% als uitzendkracht. Van de vaste medewerkers is 60% fulltimer, de rest werkt parttime.

Lege schappen in de winkels

Zo’n 1.500 medewerkers in Geldermalsen, Pijnacker, Tilburg, Zaandam en Zwolle staakten voor een beter salaris en eerlijke arbeidsvoorwaarden. Dat leidde tot steeds legere schappen in de winkels van Albert Heijn."
Acties bij Philips opgeschort,2023-05-09,/nieuwsbericht/sectornieuws/metaal/2023/05/acties-bij-philips-opgeschort,"Patrick Meerts, bestuurder FNV Metaal: 'Er heeft toenadering plaatsgevonden tussen Philips en de FNV waardoor we aanleiding zien om met de werkgever aan tafel te gaan en de gesprekken te hervatten.'

Nadat het elektronicaconcern het ultimatum van FNV afgelopen vrijdag liet verlopen, waren er werkonderbrekingen gepland voor woensdag 10 mei, donderdag 11 mei en maandag 15 mei. Al deze acties zijn nu opgeschort.

Als de acties waren doorgegaan, was er een vrij unieke situatie bij het elektronicaconcern ontstaan.
 Het was al meer dan 20 jaar geleden dat er door de werknemers actie was gevoerd."
FNV en CNV spannen kort geding aan tegen Smart Packaging Solutions,2023-05-08,/nieuwsbericht/sectornieuws/procesindustrie/2023/05/fnv-en-cnv-spannen-kort-geding-aan-tegen-smart-pac,"De FNV en het CNV spannen een kort geding aan tegen Smart Packaging Solutions. Daarmee willen de vakbonden het verpakkingsbedrijf uit Loenen dwingen om met hen om tafel te gaan om de lopende cao open te breken. De zitting is woensdag 24 mei in Apeldoorn.

Dino Djulbic, bestuurder FNV Procesindustrie: ‘Wij willen aanvullend afspraken maken over de salarissen. Die moeten alsnog per 1 januari omhoog met 5%. In de huidige cao stijgen ze op 1 juli met maar 3,7%. Door de enorme inflatie redden de werknemers het daar niet meer mee. Helaas wil de directie niet met ons praten. Dus stappen wij naar de rechter.’

Alleen een extraatje van € 500

De vakbonden wijzen op een bepaling in de cao (artikel 26) waarin staat dat een cao-partij bij buitengewoon ingrijpende sociaaleconomische wijzigingen nieuwe voorstellen mag doen voor de lonen en dat de andere partij die dan in behandeling moet nemen. Maar hoewel de bonden een voorstel hebben ingediend weigert Smart hier met hen over te praten. Het bedrijf heeft zijn mensen in januari alleen een extraatje gegeven van € 500 bruto.

Afgesproken voor inflatie torenhoog werd

De tweejarige cao bij Smart Packaging Solutions loopt nog tot 1 juli 2024. Hij is in 2022 afgesproken, voordat de inflatie torenhoog werd.

Verlies aan koopkracht is enorm

Sharon van Boxmeer, bestuurder CNV Vakmensen: ‘Het verlies aan koopkracht van de werknemers van Smart is enorm. De houding van de directie is niet te volgen. Het bedrijf maakte de afgelopen jaren flinke winsten. Maar in plaats van zijn eigen medewerkers helpen en de inflatiepijn te verzachten, verwijzen ze ons loonvoorstel naar de prullenbak. Wij kunnen en willen dit niet accepteren.’

Zo'n tweehonderd medewerkers

Bij Smart Packaging Solutions werken zo’n tweehonderd mensen."
FNV voert druk op bij PPG Coatings,2023-05-08,/nieuwsbericht/sectornieuws/procesindustrie/2023/05/fnv-voert-druk-op-bij-ppg-coatings,"Maandag is er een ultimatum gestuurd naar PPG Coatings, een grote verfproducent. De verfleverancier moet vóór vrijdag 12 mei 17.00 uur komen met een goede cao.

PPG wil niet verder gaan dan 7% meer salaris. Volstrekt onvoldoende, vinden de werknemers. De FNV eist dat de medewerkers er in ieder geval genoeg geld bij krijgen om hun boodschappen te kunnen blijven betalen. Dat komt neer op 14,3%. Ook wil de bond dat de lonen voortaan meestijgen met de inflatie (automatische prijscompensatie).

Bedrijf heeft geld genoeg

Erik de Vries, bestuurder FNV Procesindustrie: ‘Dit is één van de grootste verfproducenten ter wereld, zo niet de grootste; er is geld genoeg. Ze moeten gewoon over de brug komen met een goede loonsverhoging. Dat doen ze niet, dus voeren wij de druk nu op.’

14,3% en meestijgen met inflatie

De FNV eist namens de werknemers een eenjarig cao met een looptijd tot 1 januari 2024. De salarissen moeten per 1 januari 2023 structureel worden verhoogd met 14,3% en moeten voortaan meestijgen met de inflatie (automatische prijscompensatie). Verder eist de vakbond een reiskostenvergoeding van €0,21 per kilometer.

Ruim 1000 werknemers

PPG Coatings Nederland BV. maakt deel uit van het wereldwijde PPG Industries dat in 2022 een omzet had van 17,7 miljard dollar. In de fabrieken in Nederland worden hoofdzakelijk industriële lakken en verven voor huizen geproduceerd. Bij PPG Coatings werken ruim 1.000 mensen."
Voorstel nieuwe cao voor FNV’ers,2023-05-08,/nieuwsbericht/sectornieuws/zakelijke-dienstverlening/2023/05/voorstel-nieuwe-cao-voor-fnv-ers,"De werknemers en werkgever van vakbond FNV zijn tot een onderhandelingsresultaat gekomen over een nieuwe cao voor de eigen organisatie. Nadat bijna 450 medewerkers vorige week dinsdag voor het Centraal Vakbondshuis in Utrecht staakten voor betere arbeidsvoorwaarden, is er opnieuw onderhandeld.

Er komt meer loon in procenten, een vast bedrag per maand en een invulling van de volledige automatische prijscompensatie die recht doet aan de financiële positie van medewerkers en organisatie.

Er ligt nu een voorstel voor een 3-jarige cao waarbij er per 1 mei een loonsverhoging komt van 5 % plus 75 euro bruto per maand. Op 1 oktober gaan de lonen nog eens met 3% omhoog, zodat er in 2023 tot gemiddeld 11,75% loon bijkomt afhankelijk van de loonschaal. Vanaf 1 januari 2024 geldt dan de APC met gegarandeerd 2,5% extra loon. Vanaf 1 januari 2025 geldt de APC (met een ondergrens van 0) en eenmalig 500 euro. Ook op 1 januari 2026 is er een eenmalige uitkering van 500 euro.

APC

Om de financiële positie van de FNV te bewaken, zijn er afspraken gemaakt over de manier waarop de APC vanaf 1 januari 2024 wordt gehanteerd. Wanneer de inflatie hoger is dan 5%, wordt het hogere percentage doorgeschoven naar het volgende jaar. Per 1 januari van dat volgende jaar wordt dit als extra salarisverhoging uitbetaald tot een maximum van 2%. Voor zover het hogere percentage meer dan 2% bedraagt, wordt het naar een volgend jaar doorgeschoven. De salarisverhoging kan daardoor in een jaar nooit meer dan 5% + 2% zijn.

Goede voorbeeld

Judith Westhoek, bestuurder FNV Personeel: ‘De medewerkers hebben de afgelopen weken een heel duidelijk signaal laten horen: de vakbond moet zelf het goede voorbeeld geven. Met dit resultaat zorgen we dat de koopkracht van onze collega’s – en met name hen in de laagste schalen die het hardst getroffen worden door de inflatie - bijna volledig wordt hersteld. Ook ligt er nu een APC die er voor zorgt dat de lonen in de pas blijven lopen met de inflatie. Zo zorgen we dat ook op de lange termijn de koopkracht overeind blijft. Staken loont, zo blijkt ook nu maar weer.’

FNV-waardig bod

Mariska Razoux Schultz, onderhandelaar namens de werkgeversdelegatie: ‘Met dit onderhandelingsresultaat doen we een FNV-waardig bod aan onze werknemers. Het ligt in lijn met de maatstaven waar we ook andere werkgevers aan houden en houdt tegelijkertijd ook rekening met het feit dat de extra loonkosten vanuit de contributie van de leden moet kunnen worden betaald. Onze leden mogen zich nu over het resultaat uitspreken. We zien de uitslag positief en met vertrouwen tegemoet.’

Stakingen opgeschort

De stakingen die dinsdag en woensdag stonden gepland, zijn vanwege het onderhandelingsresultaat voorlopig opgeschort. De leden krijgen nu eerst de kans om te stemmen over het voorstel. Bij de FNV en de aangesloten bonden werken zo’n 1700 mensen. De cao FNV Organisatie geldt voor medewerkers van de FNV, de stichting VNB, FNV Veiligheid, Nautilus International, Mondiaal FNV, de Nederlandse Politiebond en FNV Horecabond."
Werknemers Pantar Amsterdam houden 9 mei werkonderbreking,2023-05-08,/nieuwsbericht/sectornieuws/fnv-overheid/2023/05/werknemers-pantar-amsterdam-houden-9-mei-werkonder,"Werknemers van Sociaal werkbedrijf Pantar houden dinsdag 9 mei een werkonderbreking. Ze eisen 10,15% loonsverhoging en een verbetering van hun reiskostenvergoeding van € 0,10 naar € 0,21 per kilometer. Vanwege de gestegen kosten van levensonderhoud kunnen de medewerkers met een arbeidsbeperking nauwelijks nog rondkomen.

De FNV gaat in de vroege ochtend langs bij Pantar, locatie Zeeburg. Vanaf Zeeburg vertrekken de medewerkers groenvoorziening en openbare ruimte onder meer richting het centrum van Amsterdam. Daarna zal op Kriekenoord in Diemen eenzelfde werkonderbreking volgen.

Landelijke actie

De werknemers onderteken tijdens de werkonderbreking een brief. In deze brief nodigen de werknemers minister Carola Schouten (SZW) en Raymond Vlecken, voorzitter van de werkgevers bij de cao- onderhandelingen, uit om op 7 juni naar de landelijke actie in Den Haag te komen. Met de actie in De Haag maken de werknemers duidelijk dat ze net zoveel waard zijn als andere werknemers. Pantar heeft aangegeven de acties te steunen en werknemers de ruimte te geven om op 7 juni bij de landelijke actie te zijn.

Meten met twee maten

Joost Kaper, bestuurder FNV Sociale werkbedrijven: ‘Maandenlang krijgen we van de VNG te horen dat er geen extra geld is voor de werknemers in de sociale werkbedrijven. Het geld moet eerst bij de minister vandaan komen voordat de VNG iets kan doen. Maar gemeenteambtenaren zijn wel gecompenseerd met betere cao-afspraken, hoewel hier nog geen financiële dekking uit Den Haag voor was. Het kan dus wel, maar de VNG meet bewust met twee maten. Terwijl de werknemers bij Pantar en andere sociale werkbedrijven al rond het minimum verdienen en de dagelijkse boodschappen nauwelijks nog kunnen betalen. Deze werknemers verdienen ook meer, want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een arbeidsbeperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. Kaper: ‘Werknemers moeten nu soms kiezen tussen het ov kunnen betalen om naar hun werk te gaan of boodschappen doen."
Werknemers VDL-Nedcar staken vanaf maandag,2023-05-06,/nieuwsbericht/sectornieuws/metaal/2023/05/fnv-werknemers-vdl-nedcar-staken-vanaf-maandag,"De directie van VDL-Nedcar is niet ingegaan op het ultimatum van de vakbond voor een fatsoenlijk sociaal plan. Vanaf maandag 8 mei 10.00 uur wordt er 48 uur gestaakt door een groot deel van de werknemers. Het ultimatum liep vandaag om 12.00 uur af. De vakbonden eisen onder meer dat de autofabrikant met een beter sociaal plan komt voor de werknemers in Born.

Ron Peters, bestuurder FNV Metaal: ‘De woede van de werknemers is bijzonder groot, de strijdvaardigheid is volop aanwezig.’

De staking volgt op de wilde staking die woensdag 3 mei was uitgebroken. Een poging van vakbondsbestuurders van FNV en CNV op diezelfde dag is op niets uitgelopen. Peters: ‘Het moederbedrijf van VLD-Nedcar reageert op geen enkele oproep van de vakbonden. Het schoffeert daarmee haar eigen werknemers.’

Ultimatum

De FNV eist onder meer een ontslagvergoeding van 1 maandloon per gewerkt jaar voor werknemers die tussen de 1 en 10 jaar in dienst zijn oplopend tot 1,45 maandloon voor werknemers met meer dan 31 dienstjaren. Ook wil de vakbond een regeling voor werknemers die 2 jaar voor hun pensioen zitten. Tot slot wil de vakbond dat er geen verplichting komt om bij een ander bedrijf van VDL te gaan werken.

Sociaal plan

Een massaal ontslag van de werknemers bij Nedcar is bijna niet te voorkomen. Het contract voor de productie van BMW’s loopt begin volgend jaar af. Een groot deel van de 3800 werknemers staat dan op straat. De vakbonden willen dat VDL-Nedcar 240 miljoen euro vrijmaakt voor het sociaal plan. Maar Nedcar heeft maar een schamele 120 miljoen over voor haar loyale werknemers. Dat is het wettelijk minimum. Peters: ‘Ze willen er misschien nog iets bijdoen, maar dit is gewoon onacceptabel. Een paar weken geleden is er nog 300 miljoen euro aan dividend uit Nedcar overgemaakt naar de aandeelhouders.’

Nieuwe acties

Als de directie komende week nog steeds niet bereid is om te praten zijn nieuwe stakingen of acties niet uitgesloten. Dat wordt na 9 mei bekendgemaakt.

3800 werknemers

Bij VDL-Nedcar in Born werken ruim 3800 werknemers. Voor een groot deel van hen dreigt volgend jaar ontslag."
"FNV: Stakingen bij FrieslandCampina in Steenderen, Meppel en Borculo",2023-05-05,/nieuwsbericht/sectornieuws/voedingsindustrie/2023/05/fnv-staking-bij-frieslandcampina-steenderen-meppel,"Medewerkers van de FrieslandCampina locatie in Steenderen leggen vanaf zaterdagavond 6 mei het werk 24 uur neer. Op de locaties in Meppel en Borculo wordt de komende dagen ook gestaakt. De vakbonden eisen onder andere een beter loonbod van de Nederlandse Zuivel Organisatie (NZO). Die liet vorige week een ultimatum met eisen voor een eerlijke cao verlopen.

De medewerkers van FrieslandCampina Borculo werkzaam in de 5 ploegendienst staken de ochtenddienst van maandag 8 mei. De overige werknemers werkzaam in Borculo zijn opgeroepen om 8 mei ook te staken. In Meppel leggen medewerkers vanaf dinsdagavond 9 mei tot en met woensdagavond 10 mei het werk 24 uur neer.

Inflatie moet gecompenseerd

De zuivelbedrijven willen niet verder gaan dan 8% salaris erbij dit jaar. Dat kan en moet beter, vindt de FNV. De inflatie in 2022 was 10% en de eerste maanden van dit jaar gemiddeld ruim 6%. De vakbond wil daarom een loonsverhoging die dit compenseert. Daarnaast moeten de salarissen voortaan meestijgen met de prijzen in de winkels. Ook wil de FNV een regeling waarmee oudere werknemers eerder kunnen stoppen met werken.

Voor de mensen nauwelijks iets bijgekomen

De zuivelwerkgevers noemen een hogere loonstijging onverantwoord. Zij zeggen dat ze die niet kunnen terugverdienen. Onzin, zegt Ron Vos, bestuurder FNV Voedingsindustrie. ‘Door de prijzen van hun producten te verhogen heeft de grootste werkgever vorig jaar meer winst gemaakt. Ook konden er hoge melkprijzen betaald worden. Terwijl de lonen in 15 jaar tijd de inflatie maar net hebben kunnen bijhouden. Alles bij elkaar opgeteld is er voor de mensen nauwelijks iets bijgekomen.’

De komende tijd meer acties

Over verdere acties bij zuivelbedrijven kan de FNV-bestuurder nog even niets zeggen. Vos: ‘Maar reken er maar op dat er meer zullen volgen de komende tijd. Als de zuivelbedrijven niet naar ons willen luisteren dan gaan wij door met actievoeren.’

Locaties FrieslandCampina

In de kaasfabriek in Steenderen werken 135 mensen, er wordt kaas geproduceerd. Bij FrieslandCampina in Meppel werken 235 werknemers, er worden hoogwaardige melkpoeders voor de zakelijke markt gemaakt. Deze worden door afnemers verwerkt tot eindproduct. Van babyvoeding tot soep- en sausmixen en van taartmixen tot opgeschuimde melk.

En in Borculo werken 365 werknemers. De locatie bestaat uit 2 fabrieken. De ‘Ingredients fabriek’ verwerkt wei, van de kaasfabrieken, tot een breed scala aan hoogwaardige lactose en eiwitrijke ingrediënten voor de IFT (baby- en kindervoeding), medische-, farmaceutische- en sportindustrie.

De ‘Formula fabriek' verwerkt melk tot ingrediënten voor de baby- en kindervoedingssector. Daarnaast leveren we ingedikte melk en room naar andere locaties van FrieslandCampina om producten, zoals boter en slagroom te maken of naar externe klanten.

Zo’n 12.000 werknemers

In de hele Nederlandse zuivelindustrie gaat het om zo’n 12.000 werknemers bij 25 bedrijven."
"Ultimatum verlopen, actie bij Philips",2023-05-05,/nieuwsbericht/sectornieuws/metaal/2023/05/ultimatum-verlopen-actie-bij-philips,"Philips heeft het ultimatum dat de FNV afgelopen woensdag aan het elektronicaconcern stelde laten verlopen. De directie heeft wel gereageerd maar komt niet tegemoet aan de eisen van de vakbond.

Patrick Meerts, bestuurder FNV Metaal: ‘De werkgever wil wel weer praten, maar dat aanbod heeft niets om het lijf. De directie gaat niet in op onze eisen in het ultimatum en laat ook niet blijken dat er een substantiële beweging is in die richting.'

Grens loyaliteit personeel bereikt

Dit betekent dat de leden van de vakbond zich gaan opmaken voor acties. En dat is bijzonder, want het is al meer dan 20 jaar geleden dat er bij Philips actie werd gevoerd. Welke acties wanneer volgen, besluit Meerts in overleg met de leden. Meerts: ‘Philips heeft loyaal personeel. Maar soms is het toch echt nodig om duidelijk je grens te bepalen. En die grens is inmiddels bereikt.’"
Tijd voor acties in de zoetwarenindustrie,2023-05-05,/nieuwsbericht/sectornieuws/voedingsindustrie/2023/05/tijd-voor-acties-in-de-zoetwarenindustrie,"Vandaag om 12 uur liep het ultimatum af dat de FNV aan werkgevers in koek- en snoepfabrieken stelde.

Omdat de werkgevers niet luisterden naar de eisen van de bond, gaan de leden over tot acties. Te beginnen komende zondagavond bij de Mentos-fabriek in Breda.

80% leden wijst eindbod werkgever af

Eric Brouwer, bestuurder FNV Voedingsindustrie: ‘Ons ultimatum was duidelijk. En ook logisch, want 80% van onze leden is niet akkoord met het eindbod van de werkgever. Daarom laten de werknemers nu met acties weten dat ze het serieus menen.’

Estafettestaking

Hoewel nog niet alle acties zijn gepland, wordt het in elk gevel een estafettestaking. Vanaf komende zondag gaat Perfetti van Melle een aantal dagen plat, waarna het stokje wordt overgenomen door leden die werken bij andere zoetwarenproducenten."
Tussentijdse onderhandelingen leiden tot flink meer loon werknemers Fresenius,2023-05-04,/nieuwsbericht/sectornieuws/procesindustrie/2023/05/tussentijdse-onderhandelingen-leiden-tot-flink-mee,"Medewerkers van Fresenius HemoCare in Emmer-Compascuum, producent van medische hulpmiddelen en sondevoeding, krijgen meer financiële lucht, dankzij afspraken die FNV en CNV met hun werkgever heeft gemaakt. De partijen zijn overeengekomen dat er vanwege de torenhoge inflatie dit jaar een loonsverhoging van 8,4% komt. In de langlopende cao was eerder 2,5% voor dit jaar afgesproken.

De vakbonden wilden met Fresenius om de tafel, omdat de medewerkers als gevolg van de inflatie fors moesten inboeten op hun koopkracht. De huidige cao was in 2021 afgesloten voor een periode van drie jaar met een loonstijging van 2,5% per jaar. De torenhoge inflatie was voor de bonden reden om tussentijds tot een betere afspraak te komen. Die ligt er nu: per 1 april 2023 stijgen de lonen met 8,4%.

Enorm belangrijk

Janwillem Compaijen, bestuurder FNV Procesindustrie: ‘Het is voor de harde werkers bij Fresenius enorm belangrijk dat we deze afspraak hebben kunnen maken. Het koopkrachtverlies als gevolg van de inflatie kwam bij hen hard aan. Ik ben enorm blij dat we daarom voor hen iets hebben kunnen doen.’

Constructieve oplossing

Tristan Westra, bestuurder CNV Vakmensen: ‘Het overleg met de directie was zeer constructief. Samen onderkenden we het koopkrachtverlies door de hoge inflatie en samen kwamen we tot deze nette reparatie. We leggen het positief aan de leden voor.’

Fresenius

De extra loonstijging geldt voor 2023. In 2024 gaan partijen overleggen over de volgende cao. Fresenius is een multinational met ruim 340.000 werknemers in ziekenhuizen, klinieken en fabrieken voor medische toepassingen. In Emmer-Compascuum werken 200 mensen."
Werknemers sociale werkbedrijven in Groningen en Drenthe houden volgende week werkonderbrekingen,2023-05-04,/nieuwsbericht/sectornieuws/fnv-overheid/2023/05/werknemers-sw-noord-houden-werkonderbrekingen,"Werknemers van sociale werkbedrijven in de provincies Drenthe en Groningen houden van maandag 8 tot en met 11 mei werkonderbrekingen. Ze eisen 10,15% loonsverhoging en een verbetering van hun reiskostenvergoeding van 10 naar 21 cent per kilometer. Vanwege de gestegen kosten kunnen de medewerkers met een arbeidsbeperking nauwelijks meer rondkomen.

De FNV gaat bij zoveel mogelijk Sociale ontwikkelbedrijven in Nederland langs om daar de werknemers een brief te laten ondertekenen. In deze brief nodigen de werknemers minister Carola Schouten van Sociale Zaken en Werkgelegenheid en Raymond Vlecken, voorzitter van de werkgevers bij de cao- onderhandelingen, uit om op 7 juni naar de landelijke actiedag te komen om daar te laten zien wat de werknemers waard zijn.

Steun voor acties

Bijna alle werkgevers in Groningen en Drenthe steunen de acties, maar er is een aantal dat de medewerkers geen betaald verlof geeft om naar de landelijke actiedag te komen.

Meten met twee maten

Elanda de Boer, bestuurder Sociale werkbedrijven: ‘Maandenlang krijgen we van de VNG te horen dat er geen geld is voor compensatie. Maar gemeenteambtenaren zijn - terecht, hoor - wel gecompenseerd met betere cao-afspraken. Het kan dus wel, maar de VNG meet bewust met twee maten. Terwijl mensen al rond het minimum verdienen en de dagelijkse boodschappen nauwelijks meer kunnen betalen. Deze mensen verdienen ook meer, want ze zijn niet minder.’

Stijgende inflatie

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht per 1 januari 2023 met 10,15% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. De Boer: ‘Werknemers moeten nu soms kiezen tussen naar hun werk gaan of boodschappen doen.’

- - -

Programma

Maandag 8 mei
 08.30 uur: Iederz, Silkeborgweg 2, Groningen
 10.00 uur: i-Werk, W.A. Scholtenstraat 22, Assen
 11.30 uur: Stark, Dieselweg 3, Hoogeveen
 13.00 uur: Reestmond, Eekhorstweg 4, Meppel

Woensdag 10 mei
 08.30 uur: Afeer, A.J. Romijnweg 17, Winschoten
 11.00 uur: Wedeka, Electronicaweg 5, Stadskanaal
 12.00 uur: Wedeka, Phoenixweg 2, Veendam

Donderdag 11 mei
 10.00 uur: Werkbedrijf Eemsdelta, Fivelpoort 1, Appingedam
 11.30 uur: BWRI, Vredenburgweg 7, Hoogezand"
Stakingen bij distributiecentra Albert Heijn opgeschort na nieuw bod,2023-05-04,/nieuwsbericht/sectornieuws/handel/2023/05/stakingen-bij-distributiecentra-albert-heijn-opges,"De stakingen bij de distributiecentra van Albert Heijn zijn voorlopig van de baan. De supermarktketen presenteerde woensdagavond laat een nieuw, verbeterd bod aan de vakbonden. Na 11 dagen van stakingen verdeeld over vijf distributiecentra kunnen de cao-onderhandelingen daardoor worden hervat.

Albert Heijn kwam dinsdag al met de toezegging om 10% extra loon te betalen, maar de FNV wilde pas weer praten als de verslechteringen in de arbeidsvoorwaarden van nieuwe medewerkers ook van tafel zouden zijn. In het nieuwe bod zijn die verslechteringen nu geschrapt. Dat betekent dat ook nieuwe medewerkers recht hebben op 100 % toeslag voor werken op zondag. Verder heeft nieuw personeel ook recht op de regeling die het mogelijk maakt om vervroegd uit dienst te treden.

Verbeteringen voor uitzendkrachten

De roosters van uitzendkrachten worden straks twee weken van te voren vastgesteld en het werken in meerdere ploegendiensten per week wordt sterk beperkt. Daarnaast wordt het aantal medewerkers in vaste dienst uitgebreid met 100 fte.

Belangrijk en onmisbaar

Shefania Sewbaks, bestuurder FNV Handel: ‘We hebben goede hoop dat we met Albert Heijn tot een goed resultaat kunnen komen op basis van het bod dat er nu ligt. De medewerkers van Albert Heijn hebben laten zien hoe belangrijk en onmisbaar ze zijn. Het is voor ons enorm belangrijk dat zij gewaardeerd worden voor hun harde werk. Of ze nu in vaste dienst zijn of er als uitzendkracht werken.’

Lege schappen

De afgelopen vier dagen staakten zo’n 1500 medewerkers bij vijf van de zes distributiecentra van Albert Heijn voor een beter salaris en eerlijke arbeidsvoorwaarden. Dat leidde tot steeds meer lege schappen in grote delen van het land. Er stonden nog stakingen gepland in Zaandam, Zwolle, Geldermalsen, Pijnacker en Tilburg. Die gaan voorlopig niet door."
Uitzendkrachten Albert Heijn roepen collega uitzendkrachten op ook te staken,2023-05-03,/nieuwsbericht/sectornieuws/handel/2023/05/uitzendkrachten-albert-heijn-roepen-collega-uitzen,"Uitzendkrachten uit drie verschillende distributiecentra in het land gaan morgen, donderdag 4 mei, naar het distributiecentrum van Albert Heijn in Zaandam. Ze gaan de uitzendkrachten die daar werken een hart onder de riem steken en oproepen zich aan te sluiten bij de staking. De uitzendkrachten van het distributiecentrum in Zaandam hebben zich als enige nog niet aangesloten bij de staking.

Shefania Sewbaks, bestuurder FNV Handel: ‘De uitzendkrachten van de andere distributiecentra zijn voorgoed over hun angst heen en durven te staken. Maar de uitzendkrachten in Zaandam zijn nog steeds onder de indruk van de intimidatie door het uitzendbureau de afgelopen weken en durven zich nog niet aan te sluiten bij de staking.'

Cao-conflict

De vakbonden en Albert Heijn zitten in een cao-conflict waardoor medewerkers van de distributiecentra van Albert Heijn sinds zondag 23 april het werk neerleggen.

Uitwassen uitzendconstructies

De staking bij de distributiecentra van Albert Heijn is de opstap om voorgoed af te rekenen met alle uitwassen van de uitzendconstructies in de distributiecentra van Nederland. Zo hebben uitzendkrachten te maken met roosters die op de laatste dag nog wijzigen en moeten ze vaak in dezelfde week zowel werken in de dag- avond- als nachtploeg. Ook worden ze niet doorbetaald als ze afgebeld worden en hebben ze te maken met onzekere contracten. Sewbaks: ‘Dit zorgt voor zoveel onzekerheid. De uitzendkrachten kunnen niet of nauwelijks een fatsoenlijk leven opbouwen.’

Intimidatie afgenomen

Vorige week riep de FNV Albert Heijn al op om op te treden tegen uitzendbureaus die uitzendkrachten intimideren en het stakingsrecht schenden. Sewbaks: ‘Er heeft inmiddels een gesprek plaatsgevonden met het uitzendbureau in kwestie, Otto Workforce en de situatie is gelukkig al verbeterd.’"
Mogelijk acties en stakingen op komst bij werknemers Tomingroep,2023-05-03,/nieuwsbericht/sectornieuws/fnv-overheid/2023/05/mogelijk-acties-en-stakingen-bij-tomingroep,"Vakbonden FNV en CNV hebben de Tomingroep een ultimatum gestuurd. Het ultimatum loopt morgen, donderdag 4 mei om 17.00 uur af. Als er dan niet op de eisen van de werknemers is ingegaan, volgen acties.

De afgelopen acht maanden is er tussen de vakbonden en de directie van Tomingroep verschillende keren onderhandeld over de cao voor uitvoerend en begeleidend regulier personeel. Tomingroep is het werk-leerbedrijf voor de Gooi en Vechtstreek, Eemnes en Almere waar mensen met een afstand tot de arbeidsmarkt werken. Joost Kaper, bestuurder FNV Sociale Werkbedrijven: 'Helaas hebben die onderhandelingen tot een zeer mager eindbod geleid dat de leden hebben afgewezen.' Tomingroep bood 2,1% per 1 januari 2023 en een verhoging van 200 euro per maand vanaf 1 mei 2023 voor de cao met een looptijd van 21 maanden.

Eisen van de FNV

De FNV eist een cao vanaf 1 maart 2022 tot 1 januari 2024, een loonsverhoging van 14% per 1 januari 2023, een eenmalige uitkering over de periode 1 maart 2022 tot 1 januari 2023 ter hoogte van 14% van het loon over de periode 1 maart 2022 tot 1 januari 2023. Daarnaast willen de werknemers per 1 januari 2024 overstappen naar de cao Samenwerkende Gemeentelijke Organisaties. Een belangrijke reden hiervoor is dat de onderhandelingen over een nieuwe cao Tomingroep niet alleen nu, maar iedere keer heel moeizaam verlopen. Over deze overgang moeten goede afspraken worden gemaakt.

Joost Kaper: 'Als Tomingroep niet vóór morgen, 4 mei 2023 om 17.00 uur, heeft gereageerd, waarbij ze akkoord gaan met onze eisen, dienen ze rekening te houden met acties, zoals werkonderbrekingen en stakingen voor kortere of langere duur. Maar we hopen dat het niet zover hoeft te komen.'

Niet uit elkaar laten spelen

De werknemers gaan met pijn in het hart over tot actie. Collega’s die zij begeleiden vanuit de wet sociale werkvoorziening en participatiewet, krijgen minder en ook zij hebben recht op meer loon. Maar de werknemers laten zich niet uit elkaar spelen door de directie. Collega’s lopen weg, omdat ze elders beter kunnen verdienen. Dat gaat óók ten koste gaat van de begeleiding van de werknemers met een arbeidsbeperking."
Ook acties op komst in koek- en snoepfabrieken,2023-05-03,/nieuwsbericht/sectornieuws/voedingsindustrie/2023/05/ook-acties-op-komst-in-koek-en-snoepfabrieken-1,"Het wordt kielekiele voor de zoetwarenindustrie. Ook bij de koek- en snoepfabrieken in Nederland dreigen op korte termijn acties. De FNV heeft de producenten een ultimatum gestuurd. Dit loopt af op 5 mei om 12.00 uur.

Eric Brouwer, bestuurder FNV Voedingsindustrie: ‘Als de werkgevers niet heel snel aan onze eisen voldoen dan leggen de mensen op verschillende plekken het werk neer.’

De kloof is enorm

De FNV probeert al sinds eind afgelopen zomer een goede cao af te spreken met de Vereniging voor de Bakkerij- en Zoetwarenindustrie (VBZ), maar dat gaat erg moeizaam. Brouwer: ‘De kloof tussen onze eisen en wat de werkgevers bieden is enorm. Een grote meerderheid van de medewerkers heeft inmiddels aangegeven bereid te zijn om actie te voeren.’

Fabrikanten geven te weinig

De fabrikanten willen niet meer geven dan een loonsverhoging van 4,25% dit jaar en € 50 bruto per maand. Daar komt volgend jaar dan nog eens 4,25% bij. Dat komt neer op 10,25% over twee jaar (5,15% per jaar). Veel te weinig vindt de FNV. Die eist een cao voor een jaar (vanaf 1 januari 2023). Daarin moet er structureel 14,3% salaris bij. Bovendien moeten de lonen voortaan meestijgen met de prijzen in de winkels (automatische prijscompensatie).

Mensen redden het niet meer

Brouwer: ‘Vorig jaar hebben de medewerkers er maar 1% bij gekregen. De inflatie over dat jaar was 10%. Dus reken maar uit: hun koopkracht daalde 9%. Er moet nu dus echt flink wat bij, anders redden mensen het gewoon niet meer.’

Meer vaste banen en regeling voor ouderen

Andere eisen zijn meer vaste banen voor uitzendkrachten, uitbreiding van de RVU-regeling waarmee oudere werknemers met zwaar werk eerder kunnen stoppen met werken en toegang voor de vakbond tot de kantines, om met medewerkers te kunnen praten.

Buitenspel gezet door werkgevers

De leden van De Unie en het CNV zijn overigens wel akkoord gegaan met de loonsverhoging. Brouwer: ‘Mensen gaan er hartstikke op achteruit. Zuur dat wij, als grootste partij voor de werknemers, buitenspel worden gezet door de werkgevers.

11.000 werknemers

In de sector Zoetwaren werken circa 11.000 mensen verdeeld over bijna 200 bedrijven, van kleine fabrieken tot multinationals als Mars, Perfetti, Van Melle, Verkade en Royal Fassin."
Mogelijke acties bij Philips op komst,2023-05-03,/nieuwsbericht/sectornieuws/metaal/2023/05/fnv-mogelijke-acties-bij-philips-op-komst,"Ondanks diverse onderhandelingsrondes zijn Philips en vakbond FNV er niet uitgekomen. Daarom heeft de FNV vandaag een ultimatum naar Philips gestuurd. Het bedrijf heeft tot vrijdag 5 mei, 12.00 uur de tijd om in te gaan op de eisen van de FNV. Als de werkgever niet op het ultimatum ingaat, dan gaan de leden van de vakbond over tot acties. Dit zou dan de eerste keer in meer dan 2 decennia zijn dat leden bij Philips actievoeren.

Bestuurder FNV Metaal, Patrick Meerts over de eisen: ‘Wij stelden een procentuele loonsverhoging voor, met daarbij minimaal 290 euro bruto per maand. Zo gaan de collega’s met lagere lonen er in verhouding meer op vooruit. Dit bod is niet door Philips opgepakt, waardoor we teruggaan naar de oorspronkelijke inzet: automatische prijscompensatie.’

Loonsverhoging en schaalaanpassing

Een van de obstakels om tot een overeenkomst te komen is het aanbod van Philips om het salaris te verhogen, zonder de salarisschalen op dezelfde manier aan te passen. Normaal beweegt de salarisschaal mee met de loonsverhoging. Door dit niet te doen, zitten werknemers eerder aan het einde van de schaal waarna ze financieel niet meer kunnen doorgroeien. Meerts: ‘Door ook de schalen aan te passen, profiteren werknemers nu en in de toekomst.’

Alternatief plan gedwongen ontslagen

Over afgelopen en komend jaar schrapt Philips in Nederland in totaal 1.900 banen. De FNV heeft een alternatief waardoor er minder mensen op straat zouden komen te staan. Door de Regeling Vervroegde Uittreding te verruimen, kunnen oudere collega’s eerder stoppen met werken tegen een financiële vergoeding. Hierdoor maken ze ruimte voor andere collega’s die anders ontslagen worden. Philips toont echter geen interesse en houdt vast aan de eigen koers.

Looptijd cao

Ook was er onenigheid over de looptijd van de cao. Philips wil een cao afspreken met een looptijd van 20 maanden. Maar juist in deze onzekere tijd van hoge inflatie, zet de FNV in op een kortere looptijd van 1 jaar. Zodat volgend jaar opnieuw kan worden gekeken wat op dat moment nodig is om de koopkracht van de werknemers te behouden.

Acties

Eind april hebben de FNV-leden besloten tot actie over te gaan vanaf het moment dat het ultimatum verloopt. Om welke acties dat gaat wordt nog besloten."
FNV: Albert Heijn financiert loonsverhoging met verlaging toeslagen nieuwe medewerkers,2023-05-02,/nieuwsbericht/sectornieuws/handel/2023/05/fnv-albert-heijn-financiert-loonsverhoging-met-ver,"De onderhandelingen over een cao voor medewerkers bij de distributiecentra van Albert Heijn liggen nog altijd stil, omdat de directie nog steeds geen formeel bod doet dat tegemoet komt aan de minimale eisen van de vakbonden. Het bedrijf handhaaft voorstellen voor verslechtering van de weekendtoeslagen voor nieuwe medewerkers.

Het bedrijf communiceert in de media wel dat er op maandag een bod van 10% is gedaan (terwijl de bonden dit bod pas dinsdag hebben ontvangen) maar rept niet over de voorstellen voor verslechteringen.

Het lijkt erop dat dit een poging is om de staking te breken. FNV betreurt dat Albert Heijn het vertrouwen hiermee beschadigt, medewerkers op het verkeerde been zet en onderhandelt via de media. ‘De staking raakt Albert Heijn steeds harder en het juiste antwoord zou zijn om in te gaan op onze zeer redelijke eisen. Dat zijn een goede loonsverhoging (minimaal 10%) en geen verslechteringen’, zegt bestuurder Levin Zühlke-van Hulzen van FNV Handel.

Verslechteringen voor nieuwe medewerkers

De voorstellen van Albert Heijn betekenen een verlaging van de zondagtoeslag van 100% naar 50% voor nieuwe medewerkers. FNV vindt dat de zondag nog altijd een onprettige dag is om te werken en dat 100% toeslag dus geen overdreven arbeidsvoorwaarde is. Door het halveren van de toeslag voor nieuwe medewerkers zouden nieuwe medewerkers bovendien goedkoper worden dan de huidige medewerkers, waardoor verdeeldheid op de werkvloer ontstaat. Dit vergroot de kans dat de huidige uitzendkrachten die nog geen vast contract hebben op termijn hun baan verliezen, omdat ze dan duurder zouden zijn dan hun nieuwe collega’s.

Zühlke-van Hulzen: ‘Hier kunnen we dus niet mee akkoord gaan, en dat weet Albert Heijn heel goed. Ik snap dan ook niet waarom ze nu doen alsof ze verbaasd zijn dat wij dit bod hebben afgewezen. Dat moet toneelspel zijn.’

Onbegrijpelijk voorstel

FNV ziet geen reden voor Albert Heijn om vast te houden aan deze verslechteringen. ‘Het bedrijf is groot geworden met deze arbeidsvoorwaarden, zelfs doorgestoten tot de wereldtop. En een zondag blijft een onprettige dag om op te werken’, stelt Zühlke-van Hulzen. FNV roept Albert Heijn nogmaals op om een goed voorstel te doen, zodat de winkels weer bevoorraad kunnen worden."
FNV: Medewerkers Bouter Cheese gaan staken,2023-05-02,/nieuwsbericht/sectornieuws/voedingsindustrie/2023/05/fnv-medewerkers-bouter-cheese-gaan-staken,"Werknemers van kaasbedrijf Bouter Cheese in Culemborg leggen zich niet neer bij het eindbod van de gezamenlijke kaaswerkgevers. De onderhandelingen in deze sector cao zijn stukgelopen omdat partijen geen overeenstemming wisten te bereiken over de loonsverhoging. Ron Vos, bestuurder FNV Voedingsindustrie: ‘Eigenaar Royal A-ware heeft een ultimatum ontvangen waar het bedrijf niet op ingegaan is, dat betekent staken vanaf woensdagavond 3 mei.'

De gezamenlijke kaaswerkgevers boden een loonsverhoging van 7% per 1 januari van dit jaar tot een max van 54.000 euro. Dit voor een 1 jarige cao. De vakbondsleden bij Bouter Cheese vonden dat gezien de hoge inflatie veel te weinig. Wat de vakbondsleden betreft wordt er bij Bouter Cheese een ondernemings cao afgesloten. Daar kunnen ze dan maximale invloed op uitoefenen.

Hoge inflatie

Vos: ‘Het zijn nu juist de werknemers met de salarissen zoals die bij de kaaspakhuizen betaald worden die geen ruimte hebben om de hoge inflatie op te vangen binnen dat salaris. Het uurloon bedraagt gemiddeld 15,19 euro op het niveau van de laagste schaaltreden en gemiddeld 16,65 op het niveau van de hoogste schaaltreden. Een loonsverhoging die de inflatie compenseert is dan wel het minimale wat je zou moeten afspreken”.

Eis

In het ultimatum eist de FNV verder het opnemen van de 80-90-100 regeling, van een regeling vervroegd uittreden en het verkorten van het aantal stappen in het loongebouw. Vos: ‘Het aantal stappen dan nodig is om het maximale salaris in de loonschalen te verdienen is te groot als je dat afzet tegen de ervaring die nodig is voor het vervullen van de functies’.

Inschrijven

Vakbondsleden gaan zich woensdag 3 mei tussen 09:00 uur en 11:00 uur inschrijven als staker bij DS Party- en Eventcenter, Beesdseweg 1A in Culemborg."
Dinsdag eerste staking bij vakbond FNV,2023-05-01,/nieuwsbericht/sectornieuws/zakelijke-dienstverlening/2023/04/dinsdag-eerste-staking-bij-vakbond-fnv,"De vakbond gaat staken. De werkgeversorganisatie van de FNV liet vanochtend een ultimatum van de werknemers, verenigd in FNV Personeel, verlopen. Dat betekent dat personeel vandaag actievoert en dinsdag (morgen) het werk neerlegt.

Er was stille hoop op een 1 mei-akkoord, maar de directie van FNV bleek niet van plan om nader tot de eigen werknemers te komen. Dat betekent dat er bij de bond actie gevoerd zal worden. Dat begint direct vandaag al met een zichtbaarheidsactie tijdens de 1 mei-mars in Amsterdam. Morgen volgt een landelijke staking.

Teleurstellend

Judith Westhoek, bestuurder FNV Personeel: ‘Het is natuurlijk enorm teleurstellend om te merken dat de directie voet bij stuk houdt. De consequenties zijn bekend. FNV’ers hebben net zo goed recht op eerlijke cao-afspraken die passen bij deze tijd. Dat we daarvoor moeten actievoeren en staken, is pijnlijk.’

Actietraject

Het actietraject bij de FNV begint vandaag met een zichtbaarheidsactie in Amsterdam. Tijdens de jaarlijks 1 mei-mars op de Dag van de Arbeid lopen actievoerders zichtbaar in fel gele shirts en hoorbaar mee om aandacht te vragen voor hun eigen cao. De mars begint vanmiddag om 15.00 uur vanaf het George Gershwinplein en eindigt in het Martin Luther Kingpark.

Landelijke staking

Meteen een dag later, op dinsdag 2 mei, volgt de landelijke staking. FNV-leden kunnen zich tussen 11.00 en 12.30 uur registreren in het centraal vakbondshuis aan de Hertogswetering 159 in Utrecht. De staking duurt de hele dag en alle vestigingen van de FNV in het land doen mee. Daardoor is de kans aanwezig dat de vakbond op dinsdag slecht of niet bereikbaar is. Voor urgente zaken is de bond wel beschikbaar, geplande stakingen in andere sectoren gaan gewoon door.

Meerdere stakingen volgen

Zolang de werkgever vast blijft houden aan het huidige eindbod, zullen meerdere stakingen volgen. De directie wil een 3-jarige cao afsluiten waarbij er per 1 mei tussen de 3 en 7 % loon bijkomt, afhankelijk van in welke schaal iemand zit. Automatische prijscompensatie (APC) wordt ingevoerd met op 1 januari 2024 gegarandeerd 5% extra loon voor iedereen. Voor de jaren daarna wordt de inflatie wel gevolgd, maar tot maximaal 5%. FNV Personeel eist inflatiecorrectie en de invoering van een APC zonder plafond."
Stakingen op komst bij ICON,2023-04-29,/nieuwsbericht/sectornieuws/zakelijke-dienstverlening/2023/04/stakingen-op-komst-bij-icon,"De werknemers bij ICON Geneesmiddelenonderzoek leggen op dinsdag 9 mei het werk neer. Vakbond FNV had de werkgever een ultimatum gesteld, die is vrijdag verlopen.

Het Ierse bedrijf met Nederlandse vestigingen in Groningen, Assen en Utrecht had tot 12.00 uur de tijd om in te gaan op de eisen van de vakbond, maar tot een akkoord is het nooit gekomen. En dat betekent dat er gestaakt gaat worden. De omvang is nog afhankelijk van onder meer een inventarisatie van de veiligheid.

Scheve verhouding

Chaim Korthof, bestuurder FNV Diensten: ‘De werkgever blijkt nog altijd niet van plan te zijn om zijn werknemers te belonen met een eerlijke loonsverhoging en neemt er genoegen mee dat zijn mensen aan het einde van de maand flink minder geld in hun portemonnee hebben zitten, als er überhaupt nog wat in zit. En dat staat in schril contrast met de 7 miljard euro winst die het concern vorig jaar wist te boeken. Deze scheve verhouding zorgt er voor dat de wil om te staken groot is onder de medewerkers.’

Enorme winsten

Dat het bedrijf de enorme winsten liever niet deelt, bleek vorig jaar al toen het kerstpakket sneuvelde. Dat ontevreden medewerkers zich verenigen bij de FNV lijkt ook al niet te kunnen, want onlangs werden FNV-bestuurders geweigerd op de werkvloer.

840 werknemers

ICON is een geneesmiddelenonderzoekbedrijf en heeft 840 werknemers."
FNV: Bezuinigingen kabinet leiden niet tot meer vertrouwen,2023-04-28,/nieuwsbericht/algemeen-nieuws/2023/04/fnv-bezuinigingen-kabinet-leiden-niet-tot-meer-ver,"FNV-voorzitter Tuur Elzinga is niet te spreken over de maatregelen die het kabinet vandaag in het kader van de Voorjaarsnota naar de Tweede Kamer heeft gestuurd. Volgens hem kiest het kabinet wederom voor de kaasschaaf in plaats van investeren in structureel herstel van de groeiende problemen in de samenleving. ‘Het noodzakelijk herstel van vertrouwen in de overheid is hiermee niet geholpen.’

Tuur Elzinga: ‘De overheid moet juist investeren in goede dienstverlening om de schade te herstellen die bezuinigingen in het verleden hebben aangericht. De problemen in zorg, onderwijs of kinderopvang zijn nog lang niet opgelost. Op veel terreinen kampt de overheid met uitvoeringsproblemen. Het vertrouwen in de overheid als probleemoplosser wordt er ernstig door ondermijnd. Maar in plaats van extra investeren wordt de kaasschaaf alweer gehanteerd.’

Kinderopvang

Ook over de plannen om de financiering van de kinderopvang uit te stellen, is Elzinga niet te spreken: ‘Het vorige kabinet viel nota bene over de financiering van kinderopvang, nu schuiven ze de oplossing voor dat probleem wéér verder naar achteren. Dit lijkt een ordinaire bezuiniging op een goede start voor kinderen, onder het mom van een tekort aan mensen. Door uitstel gaan er niet opeens pedagogische professionals uit de lucht vallen. Daarvoor vindt de FNV dat er nú geïnvesteerd moet worden in aantrekkelijk werk in de kinderopvang.’

STAP-budget

Waar iedereen de mond vol heeft van investeren in mensen, is het onbegrijpelijk dat het STAP-budget zonder meer wordt geschrapt. STAP moet wat de FNV betreft worden verbeterd of worden vervangen door een regeling die mensen beter de mogelijkheid geeft om in zichzelf te investeren. Schrappen van de hele regeling is weggegooid geld.

Het kabinet wil het loonkostenvoordeel voor ouderen werknemers afschaffen. Daarbij krijgen werkgevers een bijdrage in het uurloon als ze een 56-plusser aannemen. Ondanks de krapte op de arbeidsmarkt blijken ouderen nog steeds lastig aan een baan te komen. Het probleem is dus niet opgelost. Ook hier kiest het kabinet voor bezuinigen in plaats van verbeteren.

Klimaatbeleid

Voor de FNV is een ambitieus klimaatbeleid van groot belang, maar maatregelen moeten effectief en eerlijk zijn: de sterkste schouders moeten de zwaarste lasten dragen. Het kabinet zegt dat te willen, maar voorlopig is vooral onduidelijk wat de uitkomsten gaan zijn.

De afgelopen twee jaar hebben laten zien dat extra inkomensondersteuning helpt bij het terugdringen van armoede. Het kabinet zegt niet te willen dat het aantal kwetsbare huishoudens weer toeneemt, maar neemt pas in augustus beslissingen. De FNV pleit voor een snelle, verdere stijging van het minimumloon en het handhaven van de hogere toeslagen.

Ook het Belastingplan komt pas op Prinsjesdag. De FNV wil dat het kabinet niet gaat bezuinigen maar dat bedrijven en vermogenden hun eerlijke deel gaan bijdragen."
Intimidatie van uitzendkrachten rond stakingen bij Albert Heijn moet nu stoppen,2023-04-28,/nieuwsbericht/sectornieuws/handel/2023/04/intimidatie-van-uitzendkrachten-rond-stakingen-bij,"Uitzendkrachten die werken bij de distributiecentra van Albert Heijn worden door hun uitzendbureau geïntimideerd en bedreigd, omdat ze staken voor betere arbeidsvoorwaarden. De FNV wil dat deze ontoelaatbare praktijken per direct stoppen. De vakbond en werkgever zitten in een cao-conflict waardoor medewerkers van de distributiecentra van Albert Heijn sinds zondag het werk neerlegden.

De meldingen van uitzendkrachten die door leidinggevenden onder druk worden gezet om niet te staken en door te werken, stromen sinds de eerste stakingsdag afgelopen zondag binnen bij de FNV. Op locaties verdeeld over het hele land krijgen mensen te horen dat er consequenties volgen als ze wel staken, dat varieert van een slechter werkrooster tot aan ontslag. De voornamelijk Poolse uitzendkrachten worden gebeld of zelfs in hun woning opgezocht door hun uitzendbureau. Sommigen krijgen te horen dat de staking niet gaat over hun arbeidsvoorwaarden, terwijl dat wel het geval is. Vaker nog volgen er bedreigingen: wie staakt kan zijn spullen pakken en wegwezen of moet het voorlopig stellen met minder of slechter betaald werk.

Onacceptabel

Shefania Sewbaks, bestuurder FNV Handel: ‘Dit is volstrekt onacceptabel. Het stakingsrecht geldt ook voor uitzendkrachten en zij hebben alle recht om ook te staken, want deze cao is er ook voor hen. We hebben eerder meegemaakt dat uitzendbureaus medewerkers intimideren. In dit geval gaat het met name om uitzendbureau Otto. We eisen dat Albert Heijn hier keihard tegen optreedt.’

Gesprek

Vandaag zou een gesprek plaatsvinden tussen het uitzendbureau en FNV. Dit gesprek was al ingepland voordat de stakingen uitbraken en zou gaan over andere problemen en misstanden. Vanochtend heeft FNV Otto geïnformeerd dat op het gesprek ook de intimidatiepraktijken besproken moeten worden. Hier was het uitzendbureau niet toe bereid. Zulk een gesprek zou op zijn vroegst op maandag kunnen in aanwezigheid van de directeur.

Daarom heeft FNV schriftelijk een lijst met alle klachten met het uitzendbureau gedeeld. FNV eist dat de leidinggevenden die stakers intimideren uit hun functie worden gezet en dat het uitzendbureau excuses doet aan alle medewerkers.

In woning opgezocht

Een uitzendkracht laat weten: ‘Ze halen alles uit de kast om er voor te zorgen dat wij niet meedoen aan de staking. We worden zelfs in onze woning opgezocht. Maar ik laat me niet gek maken. Ik zie ook om me heen dat andere uitzendkrachten bij Albert Heijn alleen maar bozer worden. Steeds meer mensen willen meedoen aan de stakingen. Wij hebben daar gewoon recht op.’

Wanpraktijken

FNV roept Albert Heijn op om op te treden tegen uitzendbureaus die aan deze wanpraktijken meedoen en daarmee het stakingsrecht schenden. Verder vraagt de vakbond de Arbeidsinspectie om de misstanden te onderzoeken."
FNV-leden stemmen in met cao Streekvervoer,2023-04-28,/nieuwsbericht/sectornieuws/vervoer/2023/04/fnv-leden-stemmen-in-met-cao-streekvervoer,"15% meer loon, een eenmalige uitkering van € 1000 en extra betaalde pauze. Een kwart minder gebroken diensten en ouderen kunnen minder gaan werken. Zomaar wat hoogtepunten uit de nieuwe cao Streekvervoer. Meer dan 90% van de FNV-leden stemde in met het voorstel.

Marijn van der Gaag, bestuurder FNV streekvervoer: ‘We hebben met zijn allen hard gestreden. We stonden vanuit een uiterst moeilijke situatie op voor onszelf, alle collega’s en de toekomst van goed openbaar vervoer.’

Details cao

De cao krijg een looptijd van 27 maanden (tot juni 2025). Per 1 april 2023 is er een eenmalige uitkering van € 1000. Daarna stijgen de lonen op 1 mei met 5%, op 1 oktober nog eens met 4% en in januari 2024, juni 2024 en januari 2025 nog eens met 2% per keer. Per oktober 2023 gaat ook een generatiepact in. Hierdoor kunnen 63-plussers 60% van hun werk doen tegen 80% van het loon, terwijl de pensioenopbouw volledig in tact blijft. Het maximaal aantal gebroken diensten per jaar daalt van 104 naar 78 en er zijn 5 minuten extra pauze bij het ingaan van de winterdienstregeling bijgekomen.

Hard gestreden

Maar deze goede resultaten werden niet zonder slag of stoot binnengehaald. Met in totaal meer dan 22 stakingsdagen verdeeld over een klein jaar was dit de langste ov-staking ooit. Uiteindelijk moest zelfs de overheid ingrijpen. In maart stuurde staatssecretaris Vivianne Heijnen van Infrastructuur en Waterstaat twee bemiddelaars om de cao-onderhandelingen tussen werkgevers en de bonden weer vlot te trekken.

Kern problematiek

Al deze afspraken komen niet uit de lucht vallen. Ook in 2018 staakten werknemers in het streekvervoer om dezelfde redenen: te hoge werkdruk, veel te krappe rijtijden, geen tijd om de benen te strekken, een boterham te eten of naar het toilet te gaan. Dit is het gevolg van het systeem van aanbesteden. Er wordt steeds geconcurreerd op de dienstroosters van de chauffeurs. En om de financiële marges te behalen werden alle pauze- en hersteltijd (lucht) uit de dienstroosters geperst. En met de intense inflatie erbij was het nu genoeg en werd net zolang actie gevoerd tot alle belangrijke eisen ingewilligd werden.

Geen reden om te ontspannen

Dat deze cao is afgesproken, wil echter niet zeggen dat alle problemen in het streekvervoer nu opgelost zijn. Van der Gaag: ‘We moeten er serieus werk van maken dat de gemaakte afspraken fatsoenlijk worden nageleefd.’

13.000 werknemers

De cao streekvervoer geldt voor zo’n 13.000 werknemers in het ov."
FNV: Mogelijk actie en stakingen op komst bij vakbond FNV,2023-04-28,/nieuwsbericht/sectornieuws/zakelijke-dienstverlening/2023/04/fnv-mogelijk-actie-en-stakingen-op-komst-bij-vakbo,"De werkgeversorganisatie van de FNV heeft een ultimatum ontvangen van de eigen werknemers, verenigd in FNV Personeel. Het ultimatum loopt af op maandag 1 mei om 10.00 uur. Als er dan niet op de eisen van de werknemers is ingegaan, volgen er acties bij de bond.

Het is een uitzonderlijke situatie waarbij er bij de vakbond zelf acties en stakingen dreigen. De afgelopen maanden is er stevig onderhandeld over een nieuwe cao – de huidige loopt af op 1 mei aanstaande. De uitgangspositie van FNV Personeel was steeds helder: koopkrachtbehoud door inflatiecorrectie en lonen die de inflatie volgen via de zogeheten automatische prijscompensatie (APC). Deze week kwam de werkgeversdelegatie met een eindbod dat onvoldoende tegemoetkomt aan die eisen.

Geen echte APC

Die werkgever wil een 3-jarige cao afsluiten waarbij er per 1 mei tussen de 3 en 7 % loon bijkomt, afhankelijk van in welke schaal iemand zit. De APC wordt ingevoerd met op 1 januari 2024 gegarandeerd 5% extra loon voor iedereen. Voor de jaren daarna wordt de inflatie wel gevolgd, maar tot maximaal 5%. Dit is volgens FNV Personeel geen echte APC.

Goede voorbeeld geven

Judith Westhoek, bestuurder FNV Personeel: ‘De vakbond moet het goede voorbeeld geven. Dat betekent dat de inflatie moet worden gecorrigeerd en dat de APC moet worden ingevoerd. Dit eisen onze honderden FNV-onderhandelaars ook bij andere werkgevers en het is niet zo dat de inflatie aan FNV-medewerkers voorbij is gegaan. Nu is daarom het moment voor onze werkgever om de daad bij het woord te voegen.’

Staking

Als de directie van de FNV op 1 mei om 10.00 uur niet is ingegaan op de eisen van FNV Personeel dan volgt er dezelfde maandag al - op de Dag van de Arbeid – een eerste zichtbaarheidsactie tijdens de 1 mei-mars van de FNV in Amsterdam. Die start om 15.00 uur vanaf het George Gershwinplein in Amsterdam en eindigt in het Martin Luther Kingpark. Een dag later, op dinsdag 2 mei, staat de eerste landelijke staking op de agenda. Stakers kunnen zich tussen 11.00 en 12.30 uur registreren op het Centraal Vakbondshuis in Utrecht."
Merendeel medewerkers gehandicaptenzorg wekelijks geconfronteerd met agressie van cliënten,2023-04-28,/nieuwsbericht/sectornieuws/zorg-welzijn/2023/04/merendeel-medewerkers-gehandicaptenzorg-wekelijks,"Meer dan de helft van de medewerkers in de gehandicaptenzorg krijg wekelijks of zelfs dagelijks te maken met agressie van cliënten. Ook in de GGZ, jeugdzorg en VVT komen veel incidenten voor. Het gaat om incidenten variërend van bedreigingen, steekpartijen en aanrandingen tot suïcides van cliënten.

Dat blijkt uit een enquête van vakbond FNV in samenwerking met drie onderzoeksjournalisten. Ook geeft 25% van de respondenten aan psychisch blijvend letsel te hebben overgehouden aan een of meerdere incidenten. Op de enquête reageerden bijna 2.000 FNV-leden. Zij zijn werkzaam in de gehandicaptenzorg, GGZ, Jeugdzorg en VVT (Verpleeg- verzorgingshuizen en Thuiszorg).

Veilige en gezonde werkomgeving

Kitty Jong, vicevoorzitter FNV: ‘De resultaten van het onderzoek zijn stuitend. Elke werknemer heeft recht op een veilige en gezonde werkomgeving. Daar moet de werkgever voor zorgen, want die is verantwoordelijk. Juist nu is het belangrijk om te investeren in personeel en oog te hebben voor zowel lichamelijke als psychische klachten van werknemers.’

Workers’ Memorial Day

Jong: ‘Elk jaar overlijden er in Nederland meer dan 4.000 mensen door een bedrijfsongeval of beroepsziekte. Die herdenken wij vandaag op 28 april, Workers’ Memorial Day, door heel Nederland en met een speciaal symposium op Schiphol. Het is net zo belangrijk om elk jaar stil te staan bij de werknemers die gewond raken op hun werk, ziek worden door hun werk of blijvend (psychisch) letsel oplopen als gevolg van hun werk.’

Uiteenlopend letsel

Bijtwonden, botbreuken en hersenschuddingen komen veel voor onder de respondenten. 10% van hen heeft te maken met blijvend letsel of ziekenhuisopname. Daarnaast ontwikkelt 25% psychische klachten na één of meerdere incidenten te hebben meegemaakt. Jong: ‘De problematiek van de cliënten is soms complex en dat brengt extra risico’s met zich mee waardoor agressie van cliënten niet altijd te voorkomen is. Het is echter de taak van de werkgever om hun beleid op orde te hebben. Daarnaast zijn we in gesprek met de Arbeidsinspectie, want een ongeval moet worden gemeld bij deze instantie als er sprake is van onder andere blijvend letsel.’

Geen gehoor bij werkgevers

In bijna alle gevallen worden de incidenten (intern) gemeld. Maar een groot deel, ruim 500 respondenten, voelt zich vervolgens niet gesteund door de werkgever. Voor steun moeten ze vooral aankloppen bij naaste collega’s. Terwijl in veel cao’s afspraken staan over het verminderen van agressie tegen zorgmedewerkers. Jong: ‘Alle signalen van de werknemers moeten serieus genomen worden door de werkgevers. Je kunt het niet afdoen met een excuus als ‘het hoort erbij’. Het gaat ook om structurelere maatregelen zoals het verminderen van de werkdruk en het verhogen van het loon. Nog altijd liggen de lonen in de zorg ruim zes procent lager dan in andere sectoren. Ook van minister Helder verwachten we investeringen in plaats van bezuinigingen.’

Enquête

De enquête is uitgezet onder FNV-leden, door FNV Zorg & Welzijn, in samenwerking met drie journalisten, Sharon Ponsteen (Tubantia). Margriet van Dijken (Dagblad van het Noorden) en Gaiwa Slooten (Brabants Dagblad). In totaal vulden 1976 zorgmedewerkers de enquête in."
"Werknemers Folding Boxboard Eerbeek gaan er tot 12,55% op vooruit",2023-04-27,/nieuwsbericht/sectornieuws/procesindustrie/2023/04/werknemers-folding-boxboard-eerbeek-gaan-er-tot-12,"Het kan verkeren: het ene moment sta je lijnrecht tegenover elkaar, het andere ligt er ineens een setje afspraken waar je het allebei over eens bent. Zo hebben FNV en CNV alsnog een goede loonsverhoging kunnen afspreken met Folding Boxboard Eerbeek. De salarissen bij de kartonfabriek stijgen gemiddeld tot ruim 9%, voor sommige werknemers zelfs tot 12,55%.

Een overgrote meerderheid van de leden van de bonden is hiermee akkoord gegaan.

Zeker goed voor lagere inkomens

Dino Djulbic, bestuurder FNV Procesindustrie: ‘Een prima loonsverhoging. Onder druk van ons ultimatum en acties heeft de directie deze met ons willen afspreken. Zeker de mensen met de lagere inkomens gaan erop vooruit.'

Ploegentoeslagen ook verhoogd

De lonen gaan per 1 april 2023 allemaal met € 250 omhoog. In oktober komt nog 0,5% bij. Ook wordt de vijfploegentoeslag verhoogd tot 30% en de tweeploegentoeslag tot 14%. Verder wordt de RVU-regeling verlengd, waarmee oudere werknemers met zware beroepen drie jaar voor hun AOW kunnen stoppen met werken.

Toch weer om tafel

Een ultimatum van de vakbonden liep vorige week af. Daarna zijn de vakbonden en het bedrijf toch weer met elkaar om tafel gegaan.

Ruim 200 werknemers

Bij Folding Boxboard Eerbeek (FOLBB) werken meer dan tweehonderd mensen. Zij maken vouwkarton voor onder andere farmaceutische, cosmetische en fastfoodverpakkingen."
"Stakingen in zuivelbedrijven, de eerste op 1 mei bij kaasfabriek in Marum",2023-04-26,/nieuwsbericht/sectornieuws/voedingsindustrie/2023/04/stakingen-in-zuivelbedrijven-de-eerste-op-1-mei-bi,"Opnieuw gaan een heleboel werknemers staken. Bij de golf aan acties die Nederland de laatste maanden overspoelt, sluiten nu de mensen in de zuivel zich aan. Op maandag 1 mei leggen als eerste de 140 medewerkers van de kaasfabriek van FrieslandCampina in Marum voor 24 uur het werk neer. Zij willen een fatsoenlijke salarisverhoging. De Nederlandse Zuivel Organisatie (NZO) heeft vandaag een ultimatum van de FNV laten verlopen.

Ron Vos, bestuurder FNV Voedingsindustrie: ‘Het is mooi dat op de Dag van de Arbeid onze leden in Marum als eerste werknemers in de zuivel opstaan, omdat ze niet bereid zijn zich af te laten schepen met een loonsverhoging die de inflatie niet bij gaat houden.’

Inflatie moet gecompenseerd

De zuivelbedrijven willen niet verder gaan dan 8% salaris erbij dit jaar. Dat kan en moet beter, vindt de FNV. De inflatie in 2022 was 10% en de eerste maanden van dit jaar gemiddeld ruim 6%. De vakbond wil daarom een loonsverhoging die dit compenseert. Daarnaast moeten de salarissen voortaan meestijgen met de prijzen in de winkels. Ook wil de FNV een regeling waarmee oudere werknemers eerder kunnen stoppen met werken.

Voor de mensen nauwelijks iets bijgekomen

De zuivelwerkgevers noemen een hogere loonstijging onverantwoord. Zij zeggen dat ze die niet kunnen terugverdienen. Onzin, zegt Ron Vos. ‘Door de prijzen van hun producten te verhogen heeft de grootste werkgever vorig jaar meer winst gemaakt. Ook konden er hoge melkprijzen betaald worden. Terwijl de lonen in 15 jaar tijd de inflatie maar net hebben kunnen bijhouden. Alles bij elkaar opgeteld is er voor de mensen nauwelijks iets bijgekomen.’

De komende tijd meer acties

Over verdere acties bij zuivelbedrijven kan de FNV-bestuurder nog even niets zeggen. Vos: ‘Maar reken er maar op dat er meer zullen volgen de komende tijd. Als de zuivelbedrijven niet naar ons willen luisteren dan gaan wij door met actievoeren.’

Zo’n 12.000 werknemers

In de kaasfabriek in Marum werken 140 mensen. In de hele Nederlandse zuivelindustrie gaat het om zo’n 12.000 werknemers bij 25 bedrijven."
6% en € 185 per maand erbij voor werknemers AAK in Zaandijk,2023-04-26,/nieuwsbericht/sectornieuws/voedingsindustrie/2023/04/6-en-185-per-maand-erbij-voor-werknemers-aak-in-za,"De FNV heeft met AAK in Zaandijk goede afspraken gemaakt voor een nieuwe cao. Het gaat om centen en procenten. De werknemers van de fabriek voor plantaardige oliën en vetten krijgen er dit jaar 6% salaris bij en nog eens € 185 bruto per maand.

Adem Akdeniz, bestuurder FNV Voedingsindustrie: ‘Wij vinden dit een goed resultaat. Nu is het woord aan onze leden. Zij mogen stemmen en laten weten of ze het ook een goede cao vinden.’

Reiskostenvergoeding omhoog en fietsplan

De cao loopt vanaf 1 januari tot en met 31 december 2023. Naast de loonsverhoging gaat de reiskostenvergoeding naar € 0,21 per kilometer. Werknemers die minder dan 15 kilometer van de fabriek wonen houden een vergoeding voor het reizen met de trein (tweede klasse). Verder komt er een fietsplan, waarbij ze met aftrek van de belasting een fiets kunnen kopen.

Vooral babyvoeding

AAK (ArhusKarlshamn) is een Zweeds concern dat wereldwijd plantaardige oliën en vetten produceert voor onder andere eten (onder andere babyvoeding) en cosmetica. In Zaandijk werken zo’n 150 mensen, 50 van hen vallen onder de cao."
Steenrijke callcenters willen zelfs beknibbelen op piepklein pensioen medewerkers,2023-04-26,/nieuwsbericht/sectornieuws/ict/2023/04/steenrijke-callcenters-willen-zelfs-beknibbelen-op,"Callcentermedewerkers hebben dankzij druk van de vakbonden vanaf 1 juli 2023 recht op pensioenopbouw via hun werkgever. Maar die werkgever doet er nu alles aan om op die cao-afspraak te beknibbelen door voor de allergoedkoopste pensioenoptie te kiezen. Het gevolg: de werknemer wordt met kruimels afgescheept.

Vakbond FNV is blij dat er tijdens de vorige cao-onderhandelingen eindelijk afspraken zijn gemaakt over pensioenopbouw voor callcentermedewerkers. Maar tijdens de onderhandelingen over de invulling van het pensioen bleek dat de werkgever voor een dubbeltje op de eerste rij wil zitten. Zij willen de pensioenen bij een zogeheten Premiepensioeninstelling (PPI) onderbrengen. Dat scheelt hen 4,67 euro per maand, per medewerker. Maar het zorgt ook voor een aanzienlijk lagere pensioenopbrengst voor medewerkers. Die verdienen meestal net boven het minimumloon waardoor ze nauwelijks in staat zijn om zelf hun toch al kleine pensioen aan te vullen.

Pensioenfonds

Vakbond FNV Callcenters wil dat alle callcenters de pensioenen onderbrengen bij een pensioenfonds. Zo’n fonds is betrouwbaarder dan een PPI en levert bovendien 7 % meer pensioen op. Elly Heemskerk, bestuurder FNV Callcenters: ‘Het geld klotst nog steeds over de plinten bij de callcenters, maar ze zijn te krenterig om minder dan 5 euro extra te betalen zodat medewerkers een iets beter pensioen krijgen. De gierigheid ten top. Blijkbaar zien zij hun medewerkers nog steeds als sluitpost. Onacceptabel!’

Verplichtstelling

De callcenters wijzen bovendien een algehele verplichtstelling voor alle callcenterbedrijven af. De bedrijven die niet bij een werkgeversvereniging zijn aangesloten, hoeven daardoor helemaal geen pensioen in te voeren. De FNV eist dat er wel zo’n verplichtstelling komt zodat álle callcentermedewerkers recht op pensioen hebben.

Niet instemmen

Zolang de werkgevers de pensioenen niet bij een pensioenfonds onderbrengen en akkoord gaan met een verplichtstelling voor alle callcenters, zal de FNV niet instemmen met de voorgestelde pensioenroute."
"Tijd dringt voor KLK Kolb Specialties: betere cao, anders acties",2023-04-25,/nieuwsbericht/sectornieuws/procesindustrie/2023/04/tijd-dringt-voor-klk-kolb-specialties-betere-cao-a,"Een eerder signaal van de werknemers, waarbij zij het eindbod van de directie unaniem afwezen, is door KLK Kolb Specialties helaas niet opgepakt. Het chemiebedrijf in Delden heeft tot vrijdag 28 april 17:00 uur om een goede cao af te spreken met de FNV en het CNV. Als dit niet gebeurt, komen de medewerkers in actie. Dat staat in een ultimatum dat de vakbonden vandaag naar KLK Kolb Specialties hebben gestuurd.

Dino Djulbic, bestuurder FNV Procesindustrie: ‘De directie wil haar personeel dit jaar niet meer dan 7,4% salarisverhoging geven. Dat is gewoon te weinig. Afgelopen jaren heeft het bedrijf flinke winsten gemaakt. Vorig jaar zelfs meer dan drie keer de winst van 2019. En dan tegen de werknemers zeggen dat meer loonsverhoging er niet in zit. Dat slaat nergens op.’

14,3% en meestijgen met prijzen

De vakbonden eisen namens de werknemers een cao voor een jaar, vanaf 1 april 2023. De salarissen moeten met 14,3% omhoog en voortaan meestijgen met de prijzen in de winkels (automatische prijscompensatie).

Geboorteverlof helemaal aanvullen

Verder eisen de vakbonden dat het aanvullend geboorteverlof en ouderschapsverlof door de werkgever worden aangevuld tot 100% en dat er een RVU-regeling komt, waarbij iedere werknemer maximaal drie jaar voor de AOW-gerechtigde leeftijd kan stoppen met werken.

Bereid om actie te voeren

De leden stemden unaniem tegen het eindbod van KLK Kolk Specialties. Zij zijn van mening dat het eindbod onaanvaardbaar is en zij zijn bereid actie te voeren voor een betere cao. Rick Pellis, bestuurder CNV Vakmensen: ‘De mensen eisen concrete stappen die tot meer waardering kunnen leiden. Als een goed gesprek niet wordt gevoerd zal de situatie vroeg of laat escaleren.’

Ruim 200 werknemers

Bij KLK Kolb Specialties werken ruim 200 mensen. Het chemiebedrijf behoort tot de KLK OLEO-groep die aangestuurd wordt vanuit Maleisië."
Taxichauffeurs voeren opnieuw actie tegen Uber,2023-04-25,/nieuwsbericht/sectornieuws/vervoer/2023/04/taxichauffeurs-voeren-opnieuw-actie-tegen-uber,"Lage inkomsten en bij de eerste de beste klacht van een klant meteen niet meer mogen rijden: taxichauffeurs die voor Uber werken zijn het meer dan zat. Daarom voeren zij woensdag 26 april opnieuw actie. Deze keer voor het nieuwe hoofdkantoor dat Uber net in gebruik heeft genomen in Amsterdam. En ze gaan pas weg als ze gehoord zijn.

Els Franssens, FNV Platformwerk: ‘Uber heeft meer dan voldoende geld voor een nieuw hoofdkantoor. Maar de chauffeurs weten niet eens of ze met hun inkomen het einde van de maand halen.’

Ondanks eerdere acties wil Uber nog steeds niet in gesprek met de chauffeurs en behandelt het bedrijf ze nog steeds slecht. Daarom herhalen de chauffeurs hun eisen. Als eerste een fatsoenlijk inkomen. Chauffeurs willen een einde aan de ‘Saver-optie’ voor passagiers. Door deze kortingsoptie rijden chauffeurs mensen rond zonder er zelf ook maar iets aan over te houden.

Meteen geblokkeerd bij klachten

Ook worden de chauffeurs te snel geblokkeerd door Uber. Als een klant een klacht indient, staat de chauffeur direct buitenspel. De chauffeur kan zijn kant van het verhaal niet doen, want het is voor chauffeurs amper mogelijk direct contact met Uber te krijgen. Maar door de blokkade is hij wel meteen zijn inkomen kwijt.

Mocht de chauffeur toch contact met Uber krijgen, zodat de blokkade kan worden opgeheven, dan blijft er alsnog voor altijd een waarschuwing in het personeelsdossier staan. Na een volgende klacht van een passagier wordt de chauffeur op staande voet ontslagen, zonder dat de chauffeur wordt gehoord. Dit zorgt voor veel onzekerheid en stress bij de chauffeurs.

Geen inzicht in uren en verdiensten

De laatste eis is dat de chauffeurs hun eigen gegevens willen inzien. Data over aantallen ritten en uren of de verdiensten zijn nu niet toegankelijk. De FNV wil dat de data over de hele periode dat de chauffeurs voor Uber rijden op een makkelijke en snelle manier beschikbaar komen."
Overheid beschermt mensen en natuur onvoldoende tegen schadelijke effecten van bestrijdingsmiddelen,2023-04-25,/nieuwsbericht/sectornieuws/agrarisch-groen/2023/04/overheid-beschermt-mensen-en-natuur-onvoldoende-te,"Zo luidt de alarmerende constatering van een brede coalitie van organisaties in hun manifest Bestrijdingsmiddelen. De initiatiefnemers zijn milieuorganisatie Natuur & Milieu, Parkinson Vereniging en de FNV. Het manifest is ondertekend door 36 partijen

De organisaties maken zich grote zorgen over de verstrekkende gevolgen van bestrijdingsmiddelen op dieren, planten en de waterkwaliteit. Maar ook over de gezondheidsschade van deze middelen voor boeren, werkenden en omwonenden van akkers en bloemenvelden. De Tweede Kamer krijgt het manifest vandaag aangeboden.

Voorzorgsprincipe

De organisaties willen dat het voorzorgsprincipe gaat gelden. Dat betekent dat bij twijfel of onduidelijkheid over de schadelijke gevolgen van een bestrijdingsmiddel het middel de markt niet op mag. ‘Bestrijdingsmiddelen vervuilen het water, de lucht en de bodem, en schaden de biodiversiteit. Giftige stoffen worden aangetroffen in het lichaam van agrariërs, maar ook in de luiers van baby’s. Daarom roepen wij de overheid op om verantwoordelijkheid te nemen en ervoor te zorgen dat de natuur herstelt en iedereen in Nederland gezond kan werken, wonen en leven’, aldus de organisaties.

Aanscherping toelatingsbeleid

De afgelopen jaren blijkt voortdurend dat het intensieve gebruik van chemische bestrijdingsmiddelen onvoorziene negatieve effecten oplevert. Grootschalig verlies aan insecten, achteruitgang van het aantal vogels, maar ook een verhoogd risico op de hersenziekte parkinson. De gevolgen van de zogenoemde bestrijdingsmiddelencocktails zijn al helemaal niet te overzien, benadrukken de partijen. Zij willen daarom dat de overheid, zowel in Nederland als in Europa, zorgt voor de aanscherping van het toelatingsbeleid en bijvoorbeeld ook de effecten van de cocktails op de gezondheid gaat meten. Nickie van der Wulp, directeur Parkinson Vereniging: ‘We willen voorkomen dat ooit nog iemand parkinson krijgt door pesticiden.’

Werkenden

Ook werkenden die met bestrijdingsmiddelen werken, lopen risico op schade aan hun gezondheid. Kitty Jong, vicevoorzitter FNV: ‘Veel werkgevers in de land- en tuinbouw doen onvoldoende om werkenden te beschermen tegen blootstelling aan bestrijdingsmiddelen. De blootstelling moet verminderen en bescherming moet beter. De Arbeidsinspectie moet daarbij scherper toezien op de naleving van wet- en regelgeving.’

Omslag landbouw

‘Nederland heeft een snellere omslag nodig naar natuurinclusieve landbouw, zodat de natuur kan herstellen. Met een gezonde bodem, mechanische onkruidbestrijding en een grotere diversiteit van gewassen, krijgen ziektes en plagen minder kans’, aldus Rob van Tilburg, directeur programma’s van Natuur & Milieu. De opstellers van het manifest roepen de overheid op om financiële ondersteuning te bieden aan boeren zodat zij de transitie kunnen maken naar bijvoorbeeld biologische landbouw. Ook moet er beleid komen waarmee de hele voedselketen bijdraagt aan een natuurvriendelijke land- en tuinbouwsector.

Stem tegen glyfosaat

Tenslotte moedigen de organisaties de overheid aan om te stemmen tegen een Europese verlenging van de toelating van glyfosaat. ‘Glyfosaat is zeer schadelijk voor bijen, waterleven en bodemflora en er zijn grote zorgen dat het middel het risico op parkinson vergroot. Als Nederland de gezondheid van mensen en natuur serieus neemt, stemt zij straks in Brussel net als Duitsland tegen een verlenging’, aldus de organisaties.

Maatschappelijke beweging

Natuur & Milieu, Parkinson Vereniging (onderdeel van Parkinsonalliantie Nederland) en FNV bundelen ook de komende tijd hun krachten om bestrijdingsmiddelen op de politieke en maatschappelijke agenda te houden. Daarbij roepen ze andere organisaties op om zich aan te sluiten bij hun beweging.

Manifest Bestrijdingsmiddelen"
Werknemers ICON staan klaar voor acties,2023-04-25,/nieuwsbericht/sectornieuws/zakelijke-dienstverlening/2023/04/werknemers-icon-staan-klaar-voor-acties,"ICON geneesmiddelenonderzoek heeft tot vrijdag 28 april 12:00 uur om een goede cao af te spreken met de FNV. Als dat niet gebeurt, zijn de werknemers bereid om actie te voeren. Dit staat in het ultimatum dat de FNV heeft verstuurd als reactie op het magere eindbod van het Ierse bedrijf met vestigingen in Groningen, Assen en Utrecht.

Chaim Korthof, bestuurder FNV Diensten: ‘ICON laat het nu aankomen op een ultimatum en straks op acties. En dat is helemaal niet nodig. Er is vorig jaar 7 miljard euro winst gemaakt, 40% meer dan in het jaar ervoor. Maar de mensen die deze gigantische winst mogelijk maken, moeten het doen met een loonsverhoging van 6%. De waardering is ver te zoeken.’

Vakbond geweigerd op werkvloer

Dat gebrek aan waardering bleek al toen ICON vlak voor Kerstmis ineens het kerstpakket afschafte. Ook probeert het bedrijf de FNV buiten de deur te houden. Korthof: ‘Als reactie op de acties en onvrede onder het personeel worden mijn vakbondscollega’s en ik geweigerd op de werkvloer. Dat mag niet, wij moeten ons werk kunnen doen, mensen hebben het recht om zich te verenigen. Laat ze nou gewoon maar eens met een goed bod komen.’

Mensen zijn het zat, lopen de deur uit

Een medewerker van ICON: ‘Het bedrijf doet niets om te zorgen dat wij zonder financiële zorgen leven. Ze maken liever nog veel meer winst. Ik merk bij mijn collega’s dat die het helemaal zat zijn. Wij werken heel hard met z’n allen, maar de directie zet die inzet op het spel. Alle vormen van waardering zijn weg, de werkdruk is hoog en we krijgen amper meer loon. De laatste tijd heeft al de helft zich aangemeld bij de FNV. Ook lopen mensen de deur uit. Dit kan zo niet langer.’

840 werknemers

ICON is een geneesmiddelenonderzoekbedrijf en heeft 840 werknemers."
Dinsdag en woensdag opnieuw 48-uursstaking bij Fokker ELMO,2023-04-24,/nieuwsbericht/sectornieuws/metaal/2023/04/dinsdag-en-woensdag-opnieuw-48-uursstaking-bij-fok,"FNV Metaal kondigt opnieuw een 48-uursstaking aan -op 25 en 26 april- bij Fokker ELMO in Hoogerheide. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond. Op 14 februari, 16 maart en 6- en 7 april werd hier ook al voor gestaakt.

Respectloos

FNV Metaal bestuurder Jan Meeder: ‘De Fokker directie komt niet tegemoet aan onze eisen. Op de een of andere manier wil de directie nog steeds niet inzien dat het hier gaat om gelijke waardering, ongeacht waar je werkt binnen Fokker! We hebben eerder een gelijke regeling afgesproken, maar de directie vond en vindt het blijkbaar normaal om daarna iets extra’s te doen voor mensen bij Landing Gear als het hen uitkomt. Ze zeggen tegen de mensen bij Elmo, dat ze hier niets extra’s gaan doen, want Elmo mensen zijn makkelijker te vervangen. Maar alle Elmo mensen zetten zich elke dag weer in voor een goed resultaat, dus het is nogal respectloos om je er als werkgever zo even van af te willen maken.

De actiebereidheid onder onze leden blijft groot. Sterker nog die is alleen maar gegroeid de afgelopen periode. Het wordt nu echt hoog tijd dat de directie een gelijkluidende regeling voor alle getroffen Fokker werknemers met ons afspreekt!’

Locatie/tijd/start staking:

Stakers registreren zich op dinsdag 25 april, van 08.00 – 09.30 uur

Aviolandalaan 333, Hoogerheide

Rond 08.30: FNV-voorzitter Tuur Elzinga steekt de actievoerenden een hart onder de riem!

Alle activiteiten naar Papendrecht

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Onlangs bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Te gek voor woorden

Jan Meeder: ‘Dit alles blijft natuurlijk te gek voor woorden. Dit pikken onze leden bij Fokker ELMO echt niet! Wij blijven een gelijkwaardige behandeling en een gelijkluidende regeling eisen voor alle Fokker werknemers. Het gaat tenslotte om duizenden euro’s per werknemer meer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
Vanaf zondagavond stakingen in distributiecentra Albert Heijn,2023-04-23,/nieuwsbericht/sectornieuws/handel/2023/04/vanaf-zondagavond-stakingen-in-distributiecentra-a,"Albert Heijn was gewaarschuwd. Maar het supermarktconcern heeft de laatste kans laten liggen om zonder trammelant een cao met een goede loonsverhoging af te spreken voor de duizenden mensen in de distributiecentra (DC’s). Shefania Sewbaks, bestuurder FNV Handel: ‘De directie is niet ingegaan op de eisen in ons ultimatum, daarom wordt er vanaf vanavond begonnen met staken op de locaties in Geldermalsen, Pijnacker en Zaandam.’

Albert Heijn blijft steken op 6% meer salaris in april 2023 en 2% per januari. Daarmee leveren de medewerkers in. Het gaat al snel om ruim 8% aan koopkracht. De FNV eist dat de salarissen in een jaar structureel omhooggaan met 14,3%, plus € 100 bruto per maand. De vakbond wil ook dat de lonen voortaan meestijgen met de prijzen in de winkels.

Toeslagen moeten gelijk blijven

Verder willen de werknemers dat de toeslagen blijven zoals ze zijn. Voor nieuw personeel gelden andere – vaak lagere – bedragen of percentages voor het werken op zondagen. Als het aan Albert Heijn ligt, krijgen parttimers die van rooster veranderen daarna ook minder.

Supermarkt roept het over zichzelf af

Sewbaks: ‘Je zou toch zeggen dat alle alarmbellen wel zijn afgegaan bij Albert Heijn na de wilde stakingen laatst in Pijnacker en Tilburg. Daarmee lieten de distributiemedewerkers al overduidelijk merken hoe ontevreden ze zijn en dat ze bereid zijn meer actie te voeren. Door hun totaal niet tegemoet te komen roept Albert Heijn nu nieuwe stakingen over zich af.’

Solidair met elkaar

Volgens Sewbaks zijn de mensen in de distributiecentra erg solidair met elkaar. De parttimers in Pijnacker trappen af met stiptheidsacties en stoppen daarna voor in ieder geval enkele uren met werken, net als hun collega’s in de twee andere DC’s. Op maandag nemen ook de medewerkers met een fulltime contract het stokje over en leggen het werk neer.

Geen verdeel en heers meer

Sewbaks: ‘Ze laten weten dat het bedrijf hen niet meer kan uitspelen tegenover elkaar. Voorheen deed Albert Heijn dat door parttime medewerkers in te zetten als stakingsbrekers. Die verdeel- en heerstactiek staan de mensen niet meer toe.’

Zo’n 4.000 mensen

Bij de distributiecentra van Albert Heijn werken in totaal zo’n 4.000 mensen op de locaties in Geldermalsen, Hoorn, Pijnacker, Tilburg, Zaandam en Zwolle."
Dinsdag cao-actiebijeenkomst op de VU om druk op cao onderhandelingen universiteiten op te voeren,2023-04-21,/nieuwsbericht/sectornieuws/fnv-overheid/2023/04/dinsdag-cao-actiebijeenkomst-op-de-vu-om-druk-op-c,"Jan Boersma, cao onderhandelaar FNV Onderwijs & Onderzoek: ‘De onderhandelingen voor een nieuwe cao verlopen stroef. Na 4 onderhandelingsrondes zijn we er nog steeds niet uit. Daarom gaan we nu meer druk op de werkgevers zetten met deze cao- actiebijeenkomst, die we samen met de AOb en een aantal onderwijs actiegroepen organiseren.’

Tijdstip/locatie:

Dinsdagmiddag 25 april, van 12.00 – 13.00 uur

Campusplein, De Boelelaan 1085, Vrije Universiteit Amsterdam.

Forse loonsverhoging

Jan Boersma: Belangrijkste punten zijn voor ons het realiseren van meer vaste contracten en uiteraard een forse loonsverhoging, vooral voor medewerkers in de lagere schalen. Maar het wordt nu ook hoog tijd om de hoge werkdruk aan te pakken. Daar is tot op heden veel te weinig aan gedaan door de universiteiten. Dit bleek eens te meer weer uit een onderzoek dat we onlangs als FNV hierover hebben gehouden.’

Stop tijdelijke contracten

Bij veel Nederlandse universiteiten komen docenten en onderzoekers vrijwel alleen in aanmerking voor tijdelijke contracten. Dit vindt de FNV onacceptabel. Structureel werk moet een vast contract betekenen. Tijdens de Ware Opening van het Academisch Jaar, op 5 september 2022, lanceerde de FNV, samen met de AOb en actiegroepen als 0.7, Postdocnl, PNN, Casual Academy en WOinActie de petitie ‘Stop tijdelijke contracten voor universitair docenten en onderzoekers’. De petitie is inmiddels bijna 2.000 keer ondertekend en wordt deze middag aan de werkgevers aangeboden.

Belangrijkste cao eisen:

Loonsverhoging en stappen richting ‘automatische prijscompensatie’ (APC);

Meer vaste contracten, met name voor onderzoekers en docenten;

Terugdringen werkdruk / inzetten op duurzame inzetbaarheid;

Maken van goede afspraken rondom diversiteit & inclusie;

Verbeteren vakbondsfaciliteiten.

Onder de cao zijn circa 60.000 werknemers werkzaam; op 14 Nederlandse universiteiten. De vorige cao liep eind maart af."
"FNV waarschuwt Albert Heijn: betere lonen in DC's, anders acties",2023-04-20,/nieuwsbericht/sectornieuws/handel/2023/04/fnv-waarschuwt-albert-heijn-betere-lonen-in-distri,"De klok tikt voor Albert Heijn. Het supermarktbedrijf krijgt van zijn mensen in de distributiecentra (DC’s) tot zondag 17.00 uur om een cao met een fatsoenlijke loonsverhoging op tafel te leggen. Doet de directie dat niet dan gaan de medewerkers actievoeren. Dit staat in een ultimatum van de FNV.

Eén van de distributiewerkers: ‘Het is mooi geweest, mijn collega’s en ik willen een salaris waarmee we in ieder geval onze boodschappen en rekeningen kunnen blijven betalen, en het liefst nog wat meer. Wij werken allemaal hard en dat doen we graag, maar daar mag Albert Heijn ons nou wel eens knap voor gaan belonen. De liefde moet van twee kanten komen.’

Bijna allemaal bereid tot actie

En dat komt ze nu bepaald niet, zegt Shefania Sewbaks, cao-onderhandelaar voor FNV Handel: ‘Wij blijven ons verbazen. De directie vindt dat ze met 6% extra salaris in april en 2% per januari een passende loonsverhoging biedt die recht doet aan de inzet van de DC-werkers. Wij vinden dit veel te weinig. En dat vinden de mensen zelf ook. Zij zijn bijna allemaal bereid om in actie te komen.’

Wilde stakingen in Pijnacker en Tilburg

Dat de werknemers het menen, bleek begin deze maand al. Toen legden de mensen in het grootste logistiek centrum van Albert Heijn in Pijnacker op twee dagen achter elkaar spontaan het werk neer. Ook in Tilburg was er een wilde staking.

14,3% en € 100 bruto per maand

De FNV eist een cao die loopt tot 15 april 2024 en minstens 14,3% salaris erbij, plus € 100 bruto per maand. De lonen moeten bovendien voortaan meestijgen met de inflatie (automatische prijscompensatie). Ook wil de vakbond dat de toeslagen voor werken op de zondag blijven. Deze wil Albert Heijn met de helft verminderen. Onacceptabel, vindt de FNV.

Top en aandeelhouders alleen maar rijker

Sewbaks: ‘Als het aan Albert Heijn ligt, leveren de mensen overal op in. Het gaat om ruim 8% aan koopkracht. Dat mag beslist niet gebeuren. Wij weigeren om verslechteringen af te spreken. Helemaal als je bedenkt dat de top en de aandeelhouders alleen maar rijker worden. De top krijgt er zelf 13% bij.’

Zo'n 4.000 mensen

Bij de distributiecentra van Albert Heijn werken zo’n 4.000 mensen, in Geldermalsen, Pijnacker, Tilburg, Zaandam en Zwolle en Hoorn."
FNV geeft zuivelindustrie laatste kans,2023-04-20,/nieuwsbericht/sectornieuws/voedingsindustrie/2023/04/fnv-geeft-zuivelindustrie-laatste-kans,"Het is erop of eronder voor de zuivelbedrijven. Zij moeten voor woensdag 26 april 12.00 uur een goede cao en loonsverhoging afspreken met de FNV, anders komen de werknemers in actie. Dat staat in een ultimatum dat de vakbond stuurt naar werkgeversorganisatie NZO (Nederlandse Zuivel Organisatie).

Ron Vos, bestuurder FNV Voedingsindustrie: ‘De zuivelbedrijven willen hun personeel dit jaar niet meer dan 8% salarisverhoging geven. Dat is gewoon te weinig. Ondernemers jagen zelf de inflatie aan door hun prijzen fors te verhogen. Zo willen ze hun winsten op peil houden of, liever nog, meer winst maken. En dan tegen de werknemers zeggen dat ze aan hen geen hogere lonen kunnen geven. Dat slaat natuurlijk nergens op.’

Bereid om actie te voeren

Veel FNV-leden bij de zuivelbedrijven zijn ontevreden met het verbeterde eindbod dat de NZO heeft neergelegd. Zij zijn bereid om actie te voeren voor betere afspraken.

14,3% en meestijgen met prijzen

De FNV eist namens de werknemers een cao voor een jaar, vanaf 1 januari 2023. De salarissen moeten met 14,3% omhoog en voortaan meestijgen met de prijzen in de winkels (automatische prijscompensatie).

Hogere eindejaarsuitkering en verlofsparen

Verder wil de vakbond onder andere een hogere eindejaarsuitkering, een systeem van verlofsparen, een regeling waarmee oudere medewerkers eerder kunnen stoppen en meer vaste contracten voor uitzendkrachten.

Wij moesten niet zeuren

Vos: ‘In de periode van 2009 tot 2021 stelden de werkgevers dat wij als vakbonden niet moesten zeuren als het ging om de toen geboden loonsverhogingen. Die lagen immers boven het niveau van de inflatie. Het gevolg was een loonontwikkeling die in die periode maar iets boven de inflatie uitkwam.'

Nu geven werkgevers niet thuis

Hij vervolgt: 'Nu de inflatie door het dak gaat en wij een loonsverhoging voorstellen die de inflatie compenseert, geven de werkgevers niet thuis. Zoals de wind waait, zo waaien de jasjes van de zuivelwerkgevers.’

Zo'n 12.000 werknemers

In de Nederlandse zuivelindustrie werken zo’n 12.000 mensen bij 25 bedrijven."
"8,5% erbij voor werknemers Dutch Glycerine Refinery",2023-04-19,/nieuwsbericht/sectornieuws/procesindustrie/2023/04/8-5-erbij-voor-werknemers-dutch-glycerine-refinery,"De mensen bij de Dutch Glycerine Refinery (DGR) in Farmsum krijgen er dit jaar 8,5% loon bij. Daar zijn de leden van de FNV in het bedrijf mee akkoord gegaan. Hun nieuwe cao loopt tot volgend jaar april.

Joosje de Lang, bestuurder FNV Procesindustrie: ‘We zijn blij dat we een goede loonsverhoging voor de medewerkers hebben afgesproken. Dat was belangrijk, omdat ook voor hen alles duurder is geworden door de hoge inflatie.

Eerste week partnerschapsverlof aangevuld

Naast het extra salaris krijgen de mensen hun eerste week partnerschapsverlof aangevuld tot 100% loon. Ook is er de keuze afgesproken voor een volledige RVU-regeling, waarbij werknemers eerder kunnen stoppen met werken, of een generatiepact, waarbij medewerkers kunnen afbouwen (80% werken, 90% loon, 100% pensioenopbouw).

Vervanging, consignatie en roosternotatie

Verder heeft de vakbond goede afspraken gemaakt over vervanging, oproepdiensten (consignatie) en de manier waarop roosters worden opgeschreven (roosternotatie). Meer diensten vallen onder de feestdagentoeslag.

40 werknemers

De Dutch Glycerin Refinery B.V. is gespecialiseerd in de productie, verkoop, marketing en distributie van geraffineerde glycerine van hoge kwaliteit. Op de fabriek in Farmsum werken 40 mensen. Het bedrijf is onderdeel van de Musim Mas Group."
FNV roept niet op tot wilde acties op Schiphol,2023-04-19,/nieuwsbericht/sectornieuws/schiphol/2023/04/fnv-roept-niet-op-tot-wilde-acties-op-schiphol,"Vandaag verschenen berichten in de media waarin wordt gesteld dat bagagemedewerkers, platformpersoneel en passagiersafhandelaars in de meivakantie wilde stakingen gaan houden. De FNV neemt hier afstand van en roept hier ook niet toe op. Jaap de Bie, bestuurder FNV Schiphol: ‘We herkennen de problemen en willen partijen waarschuwen om snel met een oplossing te komen. Wij pakken onze verantwoordelijkheid om tot een goede uitkomst te komen.’

Bij de vakbond komen signalen over hoge werkdruk en grote onvrede op de werkvloer binnen. De FNV roept luchtvaartmaatschappijen op om de afhandelingsbedrijven een hogere vergoeding te geven voor hun werkzaamheden. Die kunnen direct vertaald worden naar een hoger loon voor medewerkers zodat er meer collega’s ingehuurd kunnen worden en de werkdruk daalt. De Bie: ‘We zien dat de werknemers onder druk staan en dat de werkdruk en onderbezetting op sommige plekken problematisch zijn.’

Impasse doorbreken

De onrust op de werkvloer is ontstaan omdat het de diverse bedrijven maar niet lukt de werkdruk te verlagen. In de beveiliging hebben we gezien dat het structureel verhogen van arbeidsvoorwaarden meer medewerkers aantrekt. Dat moet in de afhandeling ook gebeuren. Alleen is in de afhandeling een impasse ontstaan: afhandelingsbedrijven kunnen niet betalen, Schiphol mag niet betalen en luchtvaartmaatschappijen willen niet betalen. Die impasse moet doorbroken worden."
Leden stemmen in met eindbod ING,2023-04-19,/nieuwsbericht/sectornieuws/finance/2023/04/leden-stemmen-in-met-eindbod-ing-bank,"Medewerkers van ING hebben een nieuwe cao. De leden van de FNV stemden de afgelopen weken in meerderheid (55%) voor het eindbod van hun werkgever. Daarmee is dit onderhandelingsresultaat een cao akkoord geworden en kunnen alle werknemers bij ING rekenen op loonsverhoging van 14% voor de laagste salarisschalen en minimaal 4% voor de hoogste.

Dit resultaat werd behaald nadat bankmedewerkers maanden actievoerden en begin deze maand zelfs voor het eerst in de geschiedenis van ING staakten.

Duygu Akçay, bestuurder FNV Finance: ‘De afgelopen 9 maanden hebben ING-medewerkers een intensief actietraject doorlopen. Ze deden dat omdat ze al twee jaar geen salarisverhoging hadden gekregen, de werkdruk alsmaar steeg en de outsourcing doorsloeg. Niemand had verwacht dat er bij ING ooit gestaakt zou worden, maar als de werkgever waar je altijd je best voor doet en loyaal tegen bent je in de kou laat staan en de aandeelhouders voorop stelt, dan zie je dat zelfs bij een bank als ING mensen dat gedrag niet langer accepteren. Ik ben heel trots op de emancipatie die de bankmedewerkers samen met de FNV hebben doorgemaakt. De directie kan - ook richting de toekomst - niet meer om de thema’s heen die nu geagendeerd zijn. We zijn er nog niet, dit is pas het begin.’

Eindbod

Na de stakingsdag in Leeuwarden begin deze maand, kwam de directie van ING met een verbeterd nieuw eindbod. Daarin bood de bankentop een 2-jarige cao vanaf 1 januari 2023 met een nominale salarisverhoging per 1 juli van 400 euro bruto voor alle salarissen tot 85.000 euro en 320 euro voor iedereen die meer verdient met een bodem van 4%. Daarmee gaan de laagste schalen er tot 14% op vooruit. Per 1 juli 2024 komt er dan nog 3% bij. Verder komt er een eenmalige uitkering van 2000 euro per 1 juli 2023, worden de salarisschalen verruimd en komt er een hogere thuiswerkvergoeding. De bank begon de cao-onderhandelingen eind vorig jaar met een schamele loonsverhoging van 2% per 1 oktober 2023 voor iedereen.

Stakingen

De stakingen die FNV voor de komende week had gepland, gaan vanwege het cao-akkoord niet door. Akçay: ‘Er is bij ING nog veel werk aan de winkel. FNV werkt aan een toekomstbestendige plan om de thema’s werkdruk, verstoorde arbeidsverhoudingen en doorgeslagen outsourcing aan te pakken. De komende tijd moet de directie laten zien dat het de eigen medewerkers serieus neemt. We merken dat de arbeidsverhoudingen nu nog ernstig verstoord zijn.’

Belonen

Nu medewerkers met de vakbonden een betere cao afdwongen, is er volgens de FNV ook een voorzichtige eerste stap gezet in het herstellen van de scheve verhouding tussen de beloning voor medewerkers en aandeelhouders. Uit onderzoek van de FNV blijkt dat bestuurders en aandeelhouders van 49 grote Nederlandse ondernemingen, waaronder de ING, buitenproportioneel veel profiteerden van de gemaakte winsten, terwijl de lonen achterbleven. Akçay: ‘We hopen dat het signaal van de eigen medewerkers serieus wordt genomen en dat we de historische staking in Leeuwarden niet hoeven te herhalen. ING moet nu aan het werk om zijn imago als goede werkgever terug te verdienen.’"
FNV dreigt met staking bij kartonfabriek in Eerbeek,2023-04-19,/nieuwsbericht/sectornieuws/procesindustrie/2023/04/fnv-dreigt-met-staking-bij-folding-boxboard,"Het rommelt bij Folding Boxboard Eerbeek (FOLBB). De werknemers van de fabriek van vouwkarton voor onder andere farmaceutische, cosmetische en fastfoodverpakkingen leggen het werk neer als het bedrijf hun geen betere loonsverhoging geeft. Dat laat de FNV vandaag weten in een ultimatum aan de directie. Dit loopt vrijdag 21 april af.

Dino Djulbic, bestuurder FNV Procesindustrie: ‘Onze leden hebben er genoeg van, zij staan klaar om actie te voeren. Het bedrijf heeft jaren achter elkaar mooie winsten behaald, vorig jaar zelfs vier keer meer dan in 2019, voor corona. Dan heb je het echt over miljoenen. Nu zijn de mensen op de fabrieksvloer een keer aan de beurt.’

14,3% erbij en ploegentoeslag gelijk

De huidige cao voor de meer dan tweehonderd medewerkers liep eind vorige maand af. In de nieuwe cao wilde FNV afspreken dat de salarissen met 14,3% stijgen. Daarnaast moet de ploegentoeslag gelijk worden getrokken met de toeslag bij andere bedrijven in de buurt en de niet-logische afwijkingen in het loongebouw worden rechtgezet.

Directie biedt gewoon te weinig

De fabrieksdirectie biedt niet meer dan 2% plus € 100 per maand erbij. Een werknemer in schaal 7 gaat er zo ongeveer 5,4% op vooruit. Verder zou er de toeslag voor het werken in de ploegendienst met 2% omhooggaan. Djulbic: ‘Het is gewoon te weinig, simpel zat. De mensen hebben een pittig jaar achter de rug, waarin alles duurder is geworden. Zij verdienen een salaris waarvan ze zonder problemen kunnen rondkomen.’"
Tot ruim 8% salaris erbij voor mensen bij dakleerfabrikant Icopal,2023-04-19,/nieuwsbericht/sectornieuws/procesindustrie/2023/04/tot-ruim-8-salaris-erbij-voor-mensen-bij-dakleerfa,"De werknemers van dakleer- en bitumenfabrikant Icopal in Groningen krijgen er dit jaar 3% salaris bij en nog eens € 130 per maand. De mensen met de laagste lonen gaan er zelfs met ruim 8% op vooruit. Met deze afspraken zijn de leden van de FNV bij het bedrijf unaniem akkoord gegaan.

De nieuwe cao heeft een looptijd van negen maanden (tot 1 januari 2024). Naast de loonsverhoging krijgen de medewerkers eenmalig € 500 en gaat de reiskostenvergoeding naar € 0,21 per kilometer. Verder kunnen alle werknemers gebruikmaken van de RVU-regeling, waarbij ze tot drie jaar eerder kunnen stoppen met werken. In de vorige cao gold deze regeling nog voor maximaal twee jaar.

Vooral goed voor laagste lonen

Janwillem Compaijen, bestuurder FNV Procesindustrie: ‘We hebben een mooie afspraak die vooral goed is voor de mensen met de laagste lonen. Zij gaan er ruim 8% op vooruit. We zijn ook blij met de RVU-regeling. Die hebben we nu op de volle drie jaar. Hij geldt voor alle werknemers. Iedereen die zichzelf om fysieke of psychische redenen niet helemaal fit zijn AOW-datum ziet halen kan zich hiervoor melden.’

120 werknemers

De cao geldt voor 120 werknemers."
Ziekenhuispersoneel zegt ja tegen nieuwe cao,2023-04-19,/nieuwsbericht/sectornieuws/zorg-welzijn/2023/04/ziekenhuispersoneel-zegt-ja-tegen-nieuwe-cao,"Ruim 75% van de FNV-leden in ziekenhuizen en revalidatiecentra heeft voor de nieuwe cao Ziekenhuizen gestemd. De cao gaat in per 1 februari 2023 en heeft een looptijd van twee jaar. Elise Merlijn: ‘De nieuwe cao heeft een breed pakket aan goede afspraken. Maar er liggen nog genoeg uitdagingen. Zoals het aanpakken van de enorme werkdruk in de ziekenhuizen. Met de grote uitdaging om medewerkers gezond en vitaal voor de sector te behouden.’

Verdere stappen nodig

Ook wil de FNV bij toekomstige salarisonderhandelingen verdere stappen maken in de salarisachterstand ten opzichte van de marktsector. Merlijn: ‘Dit kost geld, maar dat moet er komen. We moeten af van het idee dat de zorgmedewerker een kostenpost is in de zorg. Zij zijn onmisbaar voor goede kwalitatieve zorg. Met deze cao hebben we een volgende stap gezet. Deze cao kan de toets der kritiek heel goed doorstaan.’

Behoud en aantrekken van personeel

De lonen stijgen tijdens de looptijd van de cao gemiddeld met 15%. Verder zijn er afspraken gemaakt over het verlagen van de werkdruk, een verbetering van de werk-privébalans en voorrang voor werknemers in vaste dienst bij de invulling van diensten en roosters. De FNV verwacht dat het hiermee aantrekkelijker wordt voor personeel om in de sector te blijven werken en nieuw personeel, waaronder ook jongeren, aan te trekken. Merlijn: ‘De komende jaren verdubbelt het aantal medewerkers dat jaarlijks de pensioengerechtigde leeftijd bereikt. We hebben daarom ook afspraken gemaakt over leerlingsalarissen. Die stijgen de komende twee jaar mee met de cao-lonen.’ Door een afgesproken bodem betekent dit een stijging van ten minste € 400 tijdens de looptijd van de cao.

Koopkrachtontwikkeling

Vakbonden en werkgevers hebben afgesproken dat ze de koopkrachtontwikkeling voor de zorgmedewerkers in 2024 goed in de gaten houden. Mocht die duidelijk en in negatieve zin afwijken van de afgesproken salarisverhoging over dat jaar dan gaan partijen hierover in overleg.

Bereikbaarheids- en aanwezigheidsdiensten

De vergoeding voor bereikbaarheidsdiensten wordt flink verbeterd. Zorgmedewerkers die een bereikbaarheidsdienst draaien krijgen een vast nominaal bedrag in geld of de keuze voor tijd. Indien de zorgmedewerker opgeroepen wordt om te werken worden zowel de uren, als de toeslag uitbetaald. Ook voor de aanwezigheidsdiensten is een vast nominaal bedrag afgesproken en is de keuze geld of tijd.

200.000 zorgmedewerkers

De cao Ziekenhuizen geldt voor ruim 200.000 zorgmedewerkers in ziekenhuizen en revalidatiecentra."
Leden bij Forbo Flooring massaal akkoord met afspraken nieuwe cao,2023-04-17,/nieuwsbericht/sectornieuws/procesindustrie/2023/04/leden-bij-forbo-flooring-massaal-akkoord-met-afspr,"Maar liefst 90% van de FNV-leden bij Forbo Flooring in Assendelft is vandaag akkoord gegaan met een loonsverhoging van 9% in een jaar en een eenmalig bedrag van € 1.000. Yolanda Reus, bestuurder FNV Procesindustrie: ‘Dit zijn mooie afspraken. En die hebben de mensen bij het bedrijf zelf afgedwongen met hun acties van de afgelopen tijd.’

De werknemers van de oudste linoleumfabriek van Nederland staakten zes weken lang voor een goede cao. Daarin is nu ook geregeld dat ze meer reiskostenvergoeding krijgen en dat de cao geldt voor alle mensen in het bedrijf, niet alleen voor een aantal functies.

Ontzettend blij met afspraken

Reus: ‘Ik ben ontzettend blij met deze afspraken. De directie wilde de medewerkers eerst niet meer dan 6,5% meer salaris geven. En nu ligt dit er. Dat onze leden massaal akkoord zijn gegaan zegt genoeg.’

We houden vinger aan de pols

Forbo heeft verder beloofd dat het serieus gaat kijken naar het aanpakken van de werkdruk en dat het voortaan beter zal luisteren naar de (wensen van) de eigen werknemers. Reus: ‘Dat mag het bedrijf nu laten zien. Wij houden de komende tijd de vinger aan de pols, samen met de werknemers.’

550 werknemers

Bij Forbo Flooring werken zo'n 550 mensen."
93% leden wijst eindbod cao baksteenindustrie af,2023-04-17,/nieuwsbericht/sectornieuws/procesindustrie/2023/04/93-leden-wijst-eindbod-cao-baksteenindustrie-af,"Bijna unaniem hebben de FNV-leden in de baksteenindustrie het cao-eindbod van hun werkgevers afgewezen. De werkgevers boden een loonsverhoging van 3,25% en een maandelijkse verhoging van € 150. Te weinig, vinden de werknemers. Liefst 93% stemde tegen.

Verder zouden werknemers een aanvulling krijgen van 30% van het loon tijdens hun geboorteverlof. Ook konden bepaalde werknemers een beroep doen op een vierdaagse werkweek, waarbij ze 80% werken, 90% salaris verdienen en 100% pensioenopbouw genieten. De cao zou lopen van 1 mei 2023 tot en met 30 april 2024.

Niet eens met karige loonsverhoging

De werknemers zijn het vooral niet eens met de karige loonsverhoging. Ook vinden ze het niet kunnen dat niet iedereen gebruik kan maken van de vierdaagse werkweek.

Boodschappen zijn bijna niet te betalen

Celil Çoban, bestuurder FNV Procesindustrie: ‘Ik hoor van de werknemers dat de boodschappen bijna niet te betalen zijn. In tijden van inflatie is dit eindbod onacceptabel. De werknemers zijn echt boos. Werkgevers moeten beseffen dat ze iets moeten doen.’

2.500 werknemers

Er vallen ongeveer 2.500 werknemers onder de cao Nederlandse Baksteenindustrie."
VodafoneZiggo wil van vakbonden af en ze vervangen door digitale tool,2023-04-14,/nieuwsbericht/sectornieuws/zakelijke-dienstverlening/2023/04/vodafoneziggo-wil-van-vakbonden-af-en-ze-vervangen,"De directie van VodafoneZiggo wil niet langer aan tafel met vakbonden FNV en CNV, zo heeft het bedrijf laten weten. In plaats van onderhandelen met de bonden, heeft de aanbieder van tv, internet en telefoniediensten in Nederland eenzijdig besloten om bij het afsluiten van een cao te varen op een zelf betaalde tool, de zogeheten DigiC. Hiermee probeert het bedrijf de bonden buitenspel te zetten en de invloed van medewerkers te verkleinen.

Geeta Heera, bestuurder bij FNV: ‘Het vervangen van onderhandelingen met de bonden door een enquêtetool is absoluut niet in het belang van medewerkers en verkleint de invloed die zij op hun werkgever kunnen uitoefenen. Wij zijn niet van plan om dit eenzijdige besluit te accepteren. Als VodafoneZiggo echt de zeggenschap van zijn medewerkers wil vergroten, dan kan het dat samen met de bonden gemakkelijk regelen. Maar daar heeft het bedrijf geen oren naar.'

DigiC

DigiC is hoofdzakelijk een enquêtetool van vakbond De Unie, gefinancierd door de werkgever. Na het ophalen van de wensen van medewerkers, wordt er ‘onderhandeld’ waarna de voorstellen op neutrale wijze aan alle medewerkers worden gepresenteerd. Medewerkers hebben in dit systeem weinig invloed en na een “nee” is er geen mogelijkheid om druk uit te oefenen voor een beter resultaat.

Koopkrachtverlies

In het afgelopen cao-traject bij VodafoneZiggo is gebleken wat DigiC waard is. Waar medewerkers koopkrachtbehoud en koopkrachtverbetering wilden is precies het tegenovergestelde gebeurd.

Heera: 'De prijzen zijn in 2022 gemiddeld met 11,8% gestegen. De medewerkers hebben in dat jaar geen enkele structurele loonsverhoging gekregen'. Met de structurele loonsverhogingen in 2023 (per 1 januari 2% en € 75 bruto per maand - met een bodem van in totaal € 135 bruto - en per 1 juli 3% kan deze achterstand niet meer ingehaald worden.

VodafoneZiggo past intussen wel een inflatiecorrectie toe op de abonnementsprijzen. Verder zien we nog steeds dat er enorme bedragen aan dividend worden uitgekeerd aan de aandeelhouders. In de afgelopen drie jaar ongeveer 1,5 miljard euro in totaal. Heera: 'Dat valt niet uit te leggen aan de medewerkers.'

Sociaal plan

De onderhandelingen over het sociaal plan gaan wat VodafoneZiggo betreft binnenkort starten, via DigiC zonder vakbonden FNV en CNV. Heera: 'Er ligt nu een goed sociaal plan. In de cao, afgesloten met vakbond De Unie, is echter al een intentie uitgesproken om de ontslagvergoeding in lijn te brengen met de transitievergoeding. Wij passen voor dat soort verslechteringen.'

Machtsspel

Heera: 'Als vakbond staan wij voor inspraak én invloed. Daarom zijn wij kritisch op DigiC'. Beide bonden hebben diverse voorstellen gedaan om de invloed van medewerkers te vergroten, zoals een gratis lidmaatschap voor medewerkers, toegang tot alle medewerkers en voorlichting over het vakbondswerk. Helaas weigert VodafoneZiggo de bonden hierin te faciliteren. Het machtsspel dat VodafoneZiggo nu speelt door eenzijdig te bepalen wie er aan de onderhandelingstafel mag plaatsnemen en onder welke voorwaarden vakbonden hun werk mogen doen is onacceptabel.' FNV zal VodafoneZiggo oproepen om de vakbonden alsnog te faciliteren zodat medewerkers niet alleen inspraak hebben aan de voorkant maar ook invloed hebben op de uitkomst.

VodafoneZiggo

Bij VodafoneZiggo werken 6.750 mensen en het is een van de grootste aanbieders van televisie, internet en telefonie in Nederland. Het bedrijf is een joint venture van Liberty Global, het grootste internationale tv- en breedbandinternetbedrijf & Vodafone Group, een van 's werelds grootste telecommunicatiebedrijven."
Staking bij Aviko op nippertje afgeblazen,2023-04-12,/nieuwsbericht/sectornieuws/voedingsindustrie/2023/04/staking-bij-aviko-afgeblazen-na-beter-loonbod,"De staking bij Aviko is op het nippertje afgeblazen. De mensen bij het aardappelverwerkende bedrijf in Lomm (Limburg) stonden klaar om vanavond vanaf 22.00 uur voor minstens 48 uur het werk neer te leggen. Tot de directie hen vanmiddag alsnog een betere loonsverhoging aanbood: voor iedereen 6% plus € 65 per maand salaris erbij.

Robert Wonnink, bestuurder FNV Voedingsindustrie: ‘Voor een groot deel van de werknemers bij Aviko betekent dit dat hun loon met 8% stijgt. Wij vinden dit voldoende om voor te leggen aan onze leden. Die beslissen binnenkort met elkaar of het voor hen ook genoeg is en of de acties bij Aviko daarmee definitief voorbij zijn.’

Twee opkomstdagen afgeschaft

Wonnink zegt dat het voor de werknemers van de producent van aardappelschijfjes, ovenfrites en rösti belangrijk is dat zij hun boodschappen en rekeningen kunnen blijven betalen. Naast het extra salaris worden twee van de zes zogeheten opkomstdagen afgeschaft. Dit zijn dagen waarop mensen in de vijfploegendienst extra moeten komen werken, vaak op hun vrije dag.

Regelingen voor oudere werknemers

Verder komen er regelingen om oudere werknemers te ontlasten. Denk aan een generatiepact, waarbij ouderen in hun laatste jaren minder hoeven te werken, en uitbreiding van de regeling waarmee mensen met zwaar werk eerder kunnen stoppen (RVU). In dat laatste geval komen voortaan ook werknemers in aanmerking die niet in de ploegendienst zitten.

Eerste staking ooit bij bedrijf

Eind maart werd bij Aviko in Steenderen voor de eerste keer gestaakt in het bestaan van het bedrijf, dat onderdeel is van de agrarische coöperatie Royal Cosun. De FNV probeerde al sinds begin november een goede cao af te spreken. Omdat de directie maar niet met echte verbeteringen wilde komen, zou het werk deze week in Lomm worden neergelegd.

1.000 werknemers

Bij Aviko (Aardappel Verwerkende Industrie Keppel en Omstreken) werken zo’n 1.000 mensen, waarvan 160 in Lomm. Zij maken van aardappelen producten voor thuis en in de horeca. Het bedrijf heeft ook vestigingen in Dronten, Katwijk (NB) en Steenderen."
"Intertek staakt opnieuw, nu ook om cao te behouden",2023-04-12,/nieuwsbericht/sectornieuws/vervoer/2023/04/fnv-intertek-staakt-opnieuw-nu-ook-om-cao-te-behou,"Werknemers van laboratoriumbedrijf Intertek Hoogvliet hebben hun werk opnieuw neergelegd. Deze staking duurt nog in elk geval tot en met morgen, donderdag 13 april. Ze eisen nog steeds een beter loon, maar staken nu ook om hun cao te behouden. De directie weigert met de FNV te praten en voert inmiddels met iedere werknemer afzonderlijk gesprekken om tot een individuele arbeidsovereenkomst te komen.

Intertek-medewerkers zeggen tegen de FNV vol voor een nieuwe cao te blijven gaan. John Klijn, bestuurder FNV Havens: 'Zonder collectieve afspraken gaat niet iedereen er automatisch op vooruit. Ik heb al eerder aangegeven dat de directie van Intertek helaas doof en blind lijkt voor de eisen van het eigen personeel. Wij krijgen vanuit Intertek al sinds november geen reactie. Het is echt on-Nederlands dat een werkgever niet met een vakbond wil praten.'

Officiële waarschuwing

Werknemers van Intertek in Hoogvliet hebben het werk al diverse malen neergelegd, omdat ze zeer ontevreden zijn over het uitblijven van een nieuwe cao. In maart werden enkele werknemers geïntimideerd. ‘Intertek is daarmee op ramkoers gaan liggen tegen zijn eigen medewerkers', blikt John Klijn terug. Meer dan tien medewerkers kregen van het bedrijf een officiële waarschuwing en werden op non-actief gesteld. Daarop bereidde de FNV met advocaten een kort geding voor. Intertek zag daarna af van zijn voornemen deze personeelsleden op non-actief te stellen. Maar de gemoederen kwamen niet tot bedaren.

Volledig plat

Intertek heeft nu aan zijn werknemers wel bekendgemaakt met hen afzonderlijk te overleggen over individuele afspraken, dus geen collectieve. Dat willen de werknemers niet. Zij willen de cao behouden mét een eerlijke loonsverhoging. Om de eis tot het behoud van de cao kracht bij te zetten organiseert de FNV regelmatig verrassingsstakingen. Op die manier heeft Intertek geen kans ander personeel in te huren en ligt het bedrijf volledig plat.

Toch wil John Klijn benadrukken te allen tijde bereid te zijn tot gesprekken met de directie van Intertek. Al eerder gaf de FNV-bestuurder aan de directie tegemoet te willen komen om tot een nieuwe cao te komen. Bij Intertek Geleen heeft de directie in februari wel een nieuwe cao afgesloten met de werknemers die hiermee een loonsverhoging van 8 procent kregen."
"Werknemers Olam Cocoa krijgen tot 11,5% extra in een jaar",2023-04-11,/nieuwsbericht/sectornieuws/voedingsindustrie/2023/04/werknemers-olam-cocoa-krijgen-tot-11-5-extra-in-ee,"De FNV heeft een mooie loonsverhoging afgesproken voor de ruim driehonderd werknemers van cacaobonenverwerker Olam Cocoa in Koog aan de Zaan en Wormer. Zij gaan er in twee stappen in een jaar tot 11,5% op vooruit.

De cao krijgt een looptijd van een jaar (tot en met 31 maart 2024). De salarissen stijgen per 1 april eerst met 8,5% en daarna op 1 januari 2024 met nog eens 3%. Daarnaast gaan de lonen voortaan omhoog als de prijzen in de winkels dat ook doen, tot maximaal 6,5%.

Toeslag omhoog en ouderschapsverlof aangevuld

Verder gaat de toeslag voor overwerk op sommige dagen naar 125%. Het ouderschapsverlof wordt maximaal 9 weken aangevuld tot 100%.

Leden mogen stemmen tot donderdag

Nurettin Altundal, bestuurder FNV Voedingsindustrie: ‘Wij vinden dit goede afspraken voor de mensen bij Olam Cocoa. Onze leden laten donderdag in een ledenvergadering weten of ze akkoord zijn met dit resultaat.’

Ruim 300 werknemers

Bij Olam Cocoa B.V. werken 268 mensen in Koog aan de Zaan en 145 in Wormer."
Werknemers en werkgevers stemmen massaal voor werkdrukplan jeugdbescherming,2023-04-07,/nieuwsbericht/sectornieuws/zorg-welzijn/2023/04/werknemers-en-werkgevers-stemmen-massaal-voor-werk,"De leden van FNV Jeugdzorg hebben bijna unaniem ingestemd met het akkoord tussen de vakbond en werkgevers over het verlagen van de caseloadnorm van jeugdbeschermers. Ook de werkgevers hebben vandaag unaniem ingestemd. Dit is een belangrijke eerste stap naar herstel van de sector en biedt perspectief voor de 5000 jeugdbeschermers in Nederland.

Met het akkoord wordt de caseloadnorm gefaseerd verlaagd. Hierdoor wordt de werkdruk van de jeugdbeschermers verlicht en komt er meer ruimte voor het bieden van passende zorg aan kwetsbare kinderen en gezinnen. Bovendien maakt dit de sector weer aantrekkelijker. Dat is belangrijk omdat de enorme werkdruk al jaren zorgt voor leegloop en een hoog ziekteverzuim onder medewerkers. De FNV is blij dat werkgevers hun verantwoordelijkheid hebben genomen en samen met de vakbond tot dit akkoord zijn gekomen.

Verantwoordelijkheid

Maaike van der Aar, bestuurder FNV Jeugdzorg: ‘Dat ook de dertien gecertificeerde instellingen (GI’s) waar jeugdbeschermers werken unaniem achter de afspraken staan om de werkdruk te verlagen, markeert een keerpunt in de jaren durende aftakeling van een enorm belangrijke sector. We zijn er nog lang niet, dat is voor iedereen glashelder, maar door nu samen een streep in het zand te trekken, bieden we medewerkers weer perspectief op verbetering. Bovendien komt de verantwoordelijkheid voor het oplossen van de problemen weer te liggen waar die hoort: bij het Rijk en de gemeenten. Ik heb dan ook respect voor de moed die werkgevers vandaag hebben getoond.’

Bijdragen aan herstel

Om de jeugdbescherming structureel te verbeteren, is het van belang dat het ministerie van Justitie en Veiligheid en de VNG ook gaan bijdragen aan herstel van de sector. Van der Aar: ‘Bij hen ligt nu de sleutel voor het bieden van structurele oplossingen. En dat begint bij het ondersteunen van het convenant dat wij met de werkgevers hebben gesloten. Voor de middellange- en lange termijn zijn er onder druk van de FNV en maandenlange acties van jeugdbeschermers verbeteringen aangekondigd. Maar willen we met z’n allen dat de wachtlijsten afnemen in plaats van oplopen, dan zal er meer nodig zijn en sneller gehandeld moeten worden. De sector, de kinderen en gezinnen zijn het wachten echt zat.’

Actie

Jeugdbeschermers hebben de afgelopen vijf maanden actie gevoerd om tot afspraken te komen met de werkgevers. Die acties zijn door het bereiken van het akkoord van de baan. FNV had ook eisen neergelegd bij het Rijk en VNG, onder meer over het financieren van extra jeugdbeschermers. Die eisen staan nog steeds. De vakbond gaat de komende tijd bekijken of verdere druk richting de beide bestuurslagen nodig is."
"Akkoord streekvervoer: werkdruk omlaag, lonen omhoog",2023-04-07,/nieuwsbericht/algemeen-nieuws/2023/04/akkoord-streekvervoer-werkdruk-omlaag-lonen-omhoog,"In de nacht van 6 op 7 april hebben FNV en CNV met de werkgeversorganisaties een onderhandelaarsakkoord bereikt wat een einde kan maken aan het langlopende cao-conflict in het streekvervoer.

Werkdruk omlaag, lonen met 15% omhoog

Als de leden instemmen met het akkoord, betekent dit dat de werkdruk structureel naar beneden gaat en de lonen in de komende 27 maanden met 15% stijgen. Daarnaast komt er ook een eenmalige uitkering van 1000 euro.

FNV-onderhandelaar Marijn van der Gaag: ’Het is goed dat er na zo'n lange periode een resultaat ligt. Onze leden voeren alleen actie als het echt noodzakelijk is en dat was nu het geval. Ze kunnen trots zijn op wat er is bereikt. In een tijd dat alles duurder wordt, moesten de lonen flink omhoog om de rekeningen te kunnen blijven betalen. Het is heel goed dat met dit akkoord die stap nu ook gemaakt wordt.’

Periode van acties ten einde

Met dit akkoord komt er een einde aan maanden van actievoeren door de chauffeurs. Van der Gaag: ‘Dit hebben de leden en iedereen die de acties gesteund heeft voor elkaar gekregen. Door de werkdruk te verlagen zorgen we ervoor dat er ruimte komt voor normale pauzes in de roosters en wordt het werken in het streekvervoer ook weer aantrekkelijker.’

Vervolg

In de komende weken wordt het volledige akkoord besproken met de vakbondsleden en wordt er door hen over gestemd. Onder de cao Streekvervoer werken zo’n 13.000 mensen. De vorige cao liep af op 31 december 2022."
Woensdag actie bij aandeelhoudersvergadering Ahold Delhaize,2023-04-06,/nieuwsbericht/sectornieuws/handel/2023/04/woensdag-actie-bij-aandeelhoudersvergadering-ahold,"Maak een einde aan de enorme inkomensverschillen bij de bedrijven van Ahold Delhaize. Die oproep doet de FNV woensdag aan CEO Frans Muller en de aandeelhouders van het winkelconcern. De vakbond sluit daarnaast aan bij een demonstratie van Milieudefensie voor de deuren van de jaarlijkse vergadering van eigenaren van de multinational.

Op het Hembrugterrein in Zaandam is er vanaf 12.45 uur buiten een demonstratie, waar werknemers van Albert Heijn, Etos en Gall & Gall zullen spreken. De FNV deelt zijn alternatief jaarverslag voor Ahold uit aan de aandeelhouders. Om 14.00 uur begint de vergadering. Emma van Hommelen (Etos) en Frank Jansen (FNV) zullen hier vragen stellen en een oproep doen aan CEO Frans Muller.

Een leefbaar loon voor iedereen

Cindy Onvlee, bestuurder FNV Handel: ‘Terwijl Ahold gigantische winsten maakt, kunnen veel mensen die werken voor Albert Heijn, Etos en Gall & Gall door de hoge inflatie hun boodschappen niet meer betalen. Al jaren verdwijnt het verdiende geld in de zakken van de aandeelhouders. Van Frans Muller en zijn directeuren verwachten wij de moed om op te staan en te zorgen voor een leefbaar loon voor iedereen. Dat begint bij minstens € 14 per uur, lonen die meestijgen met de prijzen en zekere banen.’

Voor mensen op werkvloer blijft weinig over

Monique Kerkmans werkt bij Gall & Gall: ‘Waar de inflatie hartstikke hoog is en de prijzen in onze eigen winkels ook, blijft er voor ons bitter weinig over. Mijn rekeningen zijn ‘sky high’ en de werkdruk is enorm. We zijn al jaren onderbemenst, maar krijgen wel alsmaar meer taken, voor bitter weinig salaris. Ik zie steeds meer collega’s om me heen omvallen.’

18-jarige in winkel maar € 5,70 per uur

Ahold heeft afgelopen jaar € 2,5 miljard winst gemaakt (netto). Daarvan is € 1 miljard naar de aandeelhouders gegaan (aandeleninkoop) en € 979 miljoen in dividend. Voor topman Muller was er € 6,5 miljoen over. Onvlee: ‘Zet hier het uurloon tegenover van een 18-jarige in de winkel, die slechts € 5,70 verdient, en je ziet hoe oneerlijk het geld verdeeld wordt. Dat kan zo niet langer.’

Samen voor € 110 miljard klimaatschade

De enorme winsten gaan ook nog eens ten koste van het klimaat. In het alternatief jaarverslag van de FNV voor Ahold (zie bijlage) staat dat als de multinational op deze voet verdergaat, veroorzaken de ondernemingen samen voor € 110 miljard aan klimaatschade tegen het jaar 2050, onder andere door de uitstoot van CO2 bij de productie van vlees en zuivel.

Klimaatbeleid heeft impact op werknemers

Bas van Weegberg, dagelijks bestuur FNV: 'Naast het terugdringen van de enorme inkomensverschillen bij de bedrijven van Ahold Delhaize, heeft het concern ook de verantwoordelijkheid om de impact op het klimaat te verkleinen. Klimaatbeleid heeft ook impact op werknemers. Wij vragen multinationals om een klimaatplan dat aansluit op de doelstellingen van het Klimaatakkoord van Parijs en rekening houdt met de werknemers van nu en in de toekomst.'

Lees ons alternatief jaarverslag (pdf)"
Staking bij Rockwool afgebroken,2023-04-06,/nieuwsbericht/sectornieuws/procesindustrie/2023/04/staking-bij-rockwool-afgebroken,"De staking bij Rockwool is voorbij. Voorlopig althans. Na verschillende acties van de werknemers in de afgelopen weken wil de producent van steenwolisolatie in Roermond de mensen er gemiddeld 9% salaris bij geven. De FNV legt dit voor aan zijn leden. Die mogen woensdag stemmen.

Paul Smink, bestuurder FNV Procesindustrie: ‘We hebben begin deze week het bedrijf platgelegd en wilden eigenlijk doorstaken tot zaterdag. Maar omdat Rockwool met een beter loonbod is gekomen, stoppen we voor nu met de acties. Het woord is aan de werknemers.’

Conflict duurde al enkele weken

Het conflict bij de steenwolfabrikant duurde al enkele weken. Eerst bleven de machines een hele nacht uit en later staakten de mensen 24 uur. Deze week bleef het bij een staking van drie dagen.

Hoofd boven water

Voor de FNV is het belangrijk dat de werknemers het hoofd boven water kunnen houden. Smink: ‘Mensen moeten hun boodschappen kunnen blijven doen en hun rekeningen kunnen blijven betalen zonder in geldproblemen te komen.’

1.200 werknemers

Bij Rockwool werken zo’n 1.200 mensen."
Acties dreigen bij KLK Kolb Specialties,2023-04-06,/nieuwsbericht/sectornieuws/procesindustrie/2023/04/acties-dreigen-bij-klk-kolb-specialties,"Bij KLK Kolb Specialties (ook bekend als Elementis) dreigen acties. De leden van FNV en CNV bij het chemiebedrijf in Delden hebben een eindbod van de directie voor hun nieuwe cao unaniem afgeschoten.

Dino Djulbic, bestuurder FNV Procesindustrie: ‘We bespreken nu met de mensen hoe ze verder willen. Acties zijn niet ons doel, want we willen er nog steeds graag uitkomen met elkaar, maar ik kan niks uitsluiten.’

De boel eerlijk verdelen

Volgens Rick Pellis, bestuurder CNV Vakmensen, moet de directie flink over de brug komen: ‘Met de enorme inflatie zou een winstgevend bedrijf als KLK Kolb Specialties op zijn minst moeten zorgen dat het personeel zijn koopkracht behoudt. De boel moet eerlijk verdeeld worden.’

Salarissen moeten meestijgen

De bonden willen dat alle werknemers, ongeacht de hoogte van hun salaris, er € 365 per maand bij krijgen. Djulbic: ‘Want de prijs voor een brood is voor iedereen net zo hard gestegen.’ Daarnaast moeten van de FNV de salarissen volgend jaar meestijgen met de prijzen in de winkels (automatische prijscompensatie).

Niet meer dan gemiddeld 7,4%

Het chemiebedrijf gaat in zijn eindbod tot maximaal 7,4% gemiddeld meer salaris per jaar. Daarnaast kunnen de werknemers rekenen op eenmalig € 250 bruto. Voor de leden van de bonden is dit absoluut onvoldoende.

Het gezeur zat

De directie verschuilt zich naar buiten toe achter ‘collectief falen’ en ‘onder de maat presteren’ van het bedrijf. Daar is niets van waar, er zijn juist zeer goede bedrijfsresultaten behaald. Pellis: ‘De mensen zijn het gezeur onderhand zat. Ze voelen zich geschoffeerd en eisen excuses en een rectificatie van deze onware berichten van de directie.’

Ruim 200 werknemers

Bij KLK Kolb Specialties in Delden werken ruim 200 mensen. Het chemiebedrijf behoort tot de KLK OLEO-groep die aangestuurd wordt vanuit Maleisië."
Overleg bonden met vervoersbedrijven vandaag hervat,2023-04-06,/nieuwsbericht/sectornieuws/vervoer/2023/04/overleg-bonden-met-vervoersbedrijven-vandaag-herva,"FNV, CNV en VVMC en de werkgevers van de vervoersbedrijven die onder de cao Multimodaal vallen, zijn vandaag opnieuw om tafel gegaan om tot een nieuwe cao te komen. Het overleg lag enige tijd stil, omdat afgelopen weken ‘verkenners’ bezig waren om te bemiddelen in het cao-conflict tussen werkgevers en vakbonden.

Edwin Kuiper, bestuurder FNV Multimodaal, heeft wel één voorwaarde: ‘De werkgever moet het overleg ook serieus nemen. En deze cao niet koppelen aan de cao OV.’

Werkdruk, roosters en loon

Tijdens de besprekingen zijn werkdruk, ouderenregelingen, roosters en loon de belangrijkste punten. Ook willen de bonden praten over speciale delen in de cao voor treinpersoneel en verkeersleiders.

Hoog ziekteverzuim

Binnen de ov-bedrijven met bussen en treinen loopt het personeel vooral aan tegen een hoog ziekteverzuim. Ook maken mensen de overstap naar de NS, waarvan het personeel niet onder deze specifieke cao valt. Daardoor neemt de werkdruk voor de achterblijvers toe.

Niet serieus genomen

Onder de cao Multimodaal vallen buschauffeurs, conducteurs en machinisten die werken voor Arriva, Keolis en Qbuzz. Er is binnen Multimodaal veel overlap met werkzaamheden binnen de cao OV. Werkgevers stellen zich daarom op het standpunt dat er alleen een cao Multimodaal kan komen als er een cao OV ligt. De FNV vindt dat de werkgevers de sector en zijn specifieke problemen niet serieus nemen als ze steeds met een schuin oog kijken naar de ontwikkelingen binnen de cao OV.

Werkdruk en lonen

Na de paasdagen gaat het overleg op woensdag 13 april verder. Dan staan de maatregelen om de werkdruk te verlagen, op de agenda. Op maandag 18 april vinden onderhandelingen plaats over de lonen."
Donderdag en vrijdag 48-uursstaking bij Fokker ELMO,2023-04-04,/nieuwsbericht/sectornieuws/metaal/2023/04/donderdag-en-vrijdag-48-uursstaking-bij-fokker-elm,"FNV Metaal kondigt dit keer een 48-uursstaking aan -op 6 en 7 april- bij Fokker ELMO in Hoogerheide. FNV Metaal eist dat werknemers van Fokker ELMO uit Hoogerheide een zelfde verplaatsingsregeling krijgen als hun collega’s bij Fokker Landing Gear uit Helmond. Op 14 februari en 16 maart werd hier ook al 24 uur voor gestaakt.

Respectloos

FNV Metaal bestuurder Jan Meeder: ‘De Fokker directie komt niet tegemoet aan onze eisen. De directie ziet nog steeds niet in dat het hier gaat om gelijke waardering, ongeacht waar je werkt binnen Fokker! We hebben eerder een gelijke regeling afgesproken, maar de directie vond en vindt het blijkbaar normaal om daarna iets extra’s te doen voor mensen bij Landing Gear als het hen uitkomt. Vervolgens zeggen ze tegen de mensen bij Elmo, dat ze hier niets extra’s gaan doen, want Elmo mensen zijn makkelijker te vervangen. Alle Elmo mensen zetten zich elke dag weer in voor een goed resultaat, dus het is nogal respectloos om als werkgever je er zo even van af te willen maken.'

Wakker schudden

Meeder: 'Het is kennelijk alleen ‘One Fokker’ als het management dat nodig vindt. Samen met onze leden moeten we ze dus overtuigen dat Elmo werknemers er wél toe doen en dat zij er heel anders over denken dan het management. Dus gaan we weer staken. Nu geen 24, maar 48 uur. Hopelijk schudt dat de Fokker directie wakker! De actiebereidheid onder onze leden blijft groot. Het wordt nu echt hoog tijd dat de directie een gelijkluidende regeling voor alle getroffen Fokker werknemers met ons afspreekt!’

Locatie/tijd/start staking:

Stakers registreren zich op donderdag 6 april, van 08.00 – 09.30 uur

Aviolandalaan 333, Hoogerheide

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Onlangs bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Te gek voor woorden

Jan Meeder: ‘Dit alles blijft natuurlijk te gek voor woorden. Dit pikken onze leden bij Fokker ELMO echt niet! Wij blijven een gelijkwaardige behandeling en een gelijkluidende regeling eisen voor alle Fokker werknemers. Het gaat tenslotte om duizenden euro’s meer per werknemer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
Stakingen bij Forbo-Novilon voorbij,2023-04-03,/nieuwsbericht/sectornieuws/procesindustrie/2023/04/stakingen-bij-forbo-novilon-voorbij,"De stakende medewerkers bij Forbo-Novilon in Coevorden hebben hun werk weer opgepakt na een staking van vier weken. De leden van de FNV bij het vloerenbedrijf zijn akkoord gegaan met een loonsverhoging van 8% en een eenmalige uitkering van € 250.

84% van de vakbondsleden stemde voor het verbeterde eindbod dat Forbo vorige week neerlegde. De werknemers krijgen een eenjarige cao (per 1 januari 2023), waarin de salarissen stijgen met 8%. Het minimum-uurloon gaat naar € 14 bruto.

Reiskosten naar € 0,21

Ook krijgen ze een reiskostenvergoeding van € 0,21 per kilometer en een eenmalige uitkering van € 250 bruto. Daarnaast zal Forbo-Novilon € 5.000 bijdragen aan een internationaal vakbondsproject.

Vier weken lang gestaakt

De werknemers hebben vier weken lang gestaakt. Afgelopen woensdag kwam de directie met een nieuw eindbod, waar de FNV-leden tot en met zaterdag op konden stemmen. Op donderdag gingen wel al weer – voorlopig - aan het werk.

Samen schouders eronder gezet

Janwillem Compaijen, bestuurder FNV Procesindustrie: ‘Ik ben trots op de mensen bij Forbo-Novilon. Zij hebben samen de schouders eronder gezet de afgelopen weken. Daardoor is er uiteindelijk een verbeterd bod gekomen van de directie.’

330 werknemers

Bij Forbo-Novilon werken zo’n 330 mensen."
Vanaf dinsdag weer vier dagen staken bij Rockwool,2023-04-03,/nieuwsbericht/sectornieuws/procesindustrie/2023/04/vanaf-dinsdag-weer-vier-dagen-staken-bij-rockwool,"De werknemers van Rockwool in Roermond leggen vanaf morgen opnieuw het werk neer. Zij staken ditmaal vier dagen op rij. De staking volgt op de 24-uursstaking van afgelopen week.

Paul Smink, bestuurder FNV Procesindustrie: ‘De directie komt de mensen nog altijd niet tegemoet in hun eisen. Dus staken zij door.’

Voor de derde keer werk stil

Rockwool biedt niet meer dan 8% loonsverhoging in een jaar in de nieuwe cao. Veel te weinig, vindt het personeel. Voor hen de reden dat zij inmiddels voor de derde keer het werk neerleggen.

Eerste staking ooit bij bedrijf

Zij staakten een week geleden ook al en half maart bleven de machines al eens een hele nacht uit. Dat was de eerste staking ooit bij het steenwolbedrijf.

Hoofd boven water houden

De FNV eist dat de lonen van de werknemers structureel meestijgen met de prijzen in de winkels. Smink: ‘Dat is de enige manier voor de mensen om het hoofd boven water te houden. Zij willen gewoon hun boodschappen kunnen blijven doen.’

1.200 werknemers

Rockwool produceert steenwolisolatie voor de bouw. Er werken zo’n 1.200 mensen."
Staking ING opgeschort na verbeterd eindbod bank,2023-04-03,/nieuwsbericht/sectornieuws/finance/2023/04/staking-ing-opgeschort-na-verbeterd-eindbod-bank,"De FNV schort de acties bij ING op na een verbeterd eindbod van de bank voor de nieuwe cao. De geplande staking op dinsdag 4 april in Amsterdam gaat niet door.

Duygu Akçay, bestuurder FNV Finance: ‘Wij gaan het nieuwe bod van ING nu eerst bestuderen en bespreken met onze leden. Zij mogen daarna bepalen of ze het acceptabel vinden óf dat we verder gaan met de stakingen. Over ongeveer anderhalve week zal dat duidelijk zijn.’

Acties hebben effect gehad

De acties van de medewerkers hebben in ieder geval effect gehad. Waar de directie in oktober slechts 2% loonsverhoging bood, gaat ze nu verder dan ze ooit van plan was.

Twee van de belangrijkste eisen

In het nieuwe eindbod worden de werknemers als de cao ingaat direct gecompenseerd voor de inflatie. De mensen die het hardste getroffen worden door de hoge inflatie krijgen een substantieel betere loonsverhoging. Twee van de belangrijkste eisen waar het personeel steeds voor heeft gestreden.

Eerste 24-uursstaking ooit

Al ruim een halfjaar hielden de medewerkers publieksvriendelijke acties, afgelopen week was er voor het eerst in het bestaan van de bank een 24-uursstaking.

Actievoeren loont ook in financiële sector

Akçay: ‘Door onze acties is het de directie duidelijk geworden dat ze de medewerkers serieuzer moet nemen dan ze deed. Dat dit eindbod er ligt, is dan ook te danken aan de acties van de mensen. Zo zie je maar dat ook actievoeren in de financiële sector loont. Of het genoeg is, is aan de leden.’

14.000 werknemers

De cao bij de bank geldt voor zo’n 14.000 werknemers."
"Einde maken aan doorgeslagen flex, snelheid geboden",2023-04-03,/nieuwsbericht/algemeen-nieuws/2023/04/einde-maken-aan-doorgeslagen-flex-snelheid-geboden,"Mensen moeten meer zekerheid van werk en inkomen krijgen. Dat is de essentie van de kabinetsbrief die vandaag naar de Tweede Kamer is getuurd.

FNV-voorzitter Tuur Elzinga: ‘We zijn blij dat het kabinet onderschrijft dat het vaste contract de norm moet zijn voor structureel werk en dat flexcontracten niet mogen worden misbruikt om te concurreren op arbeidsvoorwaarden. Dan blijven mensen niet eindeloos meer hangen in slecht betaalde uitzend-, tijdelijke en oproepbanen. En zijn arbeidsmigranten niet langer vogelvrij. Bovendien zullen werkgevers dan meer investeren in werknemers en dat komt onze sociale zekerheid ook ten goede.’

De FNV dringt aan op haast om de maatregelen in te voeren. Het probleem is urgent en wordt zelfs in deze tijden van arbeidsmarktkrapte groter. Het SER-advies dateert van 2021, het rapport van de commissie-Borstlap is al drie jaar oud. Elzinga: ‘Voor mensen die geen zekerheid van werk en inkomen hebben, telt elke dag. Nu is het dan eindelijk zo ver dat de praktische voorstellen worden overgenomen. Laat het kabinet en parlement nu dan ook snel doorpakken.’

Re-integratie bij ziekte

In de kabinetsbrief staat dat werkgevers van kleine bedrijven na één jaar zekerheid kunnen krijgen over eventuele terugkeer van een zieke werknemer. Dat was ook zo afgesproken in het MLT, het Middellange Termijnadvies dat de SER in juni 2021 uitbracht. Elzinga: ‘Met de ingebouwde waarborgen in de re-integratievoorstellen vindt de FNV de voorgestelde aanpassing acceptabel. Zo komt er al een scherpe toets na één jaar ziekte of ook door werkgevers wel alles gedaan is om terugkeer mogelijk te maken. Na twee jaar wordt er bovendien nog bezien of op de oude werkplek iemand inmiddels in vaste dienst is aangenomen, zo niet dan keert de herstelde werknemer terug. De loondoorbetalingsperiode bij ziekte van twee jaar blijft gewoon overeind. Ook blijven onafhankelijke verzekeringsartsen een rol spelen bij beoordelen van de re-integratie-inspanningen door de werkgever: het wetsvoorstel om de beoordeling ervan bij de bedrijfsarts neer te leggen is hiermee van tafel. En de Inkomensvoorziening Oudere Werklozen (IOW) blijft nog minstens vier jaar bestaan. Al met al een evenwichtig pakket."
Ontbijtje voor mensen callcenter Mercedes-Benz in Maastricht,2023-04-03,/nieuwsbericht/sectornieuws/ict/2023/04/ontbijtje-voor-mensen-callcenter-mercedes-benz-in,"Koffie, thee en croissantjes. De FNV trakteert de mensen bij het callcenter van Mercedes-Benz in Maastricht morgenochtend vanaf 7.00 uur op een ontbijtje. Dit is een protest tegen het plan van het bedrijf om 380 banen te schrappen bij het Customer Assistance Center (CAC).

De FNV vindt dit massaontslag onnodig en roept het concern op geen mensen te ontslaan. De vakbond vindt dat werknemers moeten kunnen blijven bij het callcenter. Voor wie weg wil, moet er een goed sociaal plan klaarliggen.

Actiebereidheid is enorm

Elly Heemskerk, bestuurder FNV Callcenters: ‘Er is een enorme actiebereidheid onder de medewerkers en dat is begrijpelijk. Zij hebben het gevoel alsof ze door hun werkgever op de keien worden gezet, terwijl er miljarden worden verdiend bij dit bedrijf. De slogan van Mercedes is ’Het beste of anders niets’. Blijkbaar gelden voor de eigen mensen andere normen.’

Banen moeten behouden blijven

De FNV eist dat Mercedes-Benz de banen behoudt voor de mensen bij het CAC en werkzekerheid garandeert voor tenminste twee jaar. Ook wil de vakbond een zogeheten plaatsmakersregeling in het sociaal plan voor wie weg wil en daarmee plaatsmaakt voor een ander.

15 miljard winst

Verder moeten mensen die gedwongen ontslagen worden minstens driemaal de transitievergoeding krijgen. Daar is geld voor, zegt de FNV, want Mercedes-Benz heeft afgelopen jaar zeker 15 miljard euro winst gemaakt.

Compensatie voor verlies pensioen

Medewerkers van 55 jaar en ouder moeten een compensatie krijgen voor het verlies van pensioen dat zij oplopen en het pensioengat dat ontstaat door hun vertrek bij het bedrijf. Het sociaal plan bij Mercedes-Benz moet bovendien van toepassing zijn op vaste en tijdelijke medewerkers.

Strijd om baanbehoud

Heemskerk: ‘Wij willen dat Mercedes-Benz de belangen van zijn mensen serieus neemt. Onze ontbijtactie is een eerste stap in de strijd voor baanbehoud en een goed sociaal plan.’"
Onderhandelingen cao streekvervoer heropend,2023-03-31,/nieuwsbericht/sectornieuws/vervoer/2023/03/fnv-onderhandelingen-cao-streekvervoer-heropent,"Vakbonden en werkgevers in het streekvervoer gaan opnieuw met elkaar onderhandelen over een nieuwe cao. De partijen zitten maandag weer met elkaar om tafel. De eerder aangekondigde stakingen zijn daardoor opgeschort.

De afgelopen maanden hebben in heel Nederland chauffeurs in het streekvervoer het werk neergelegd om te strijden voor een eerlijk loon en werkdrukverlaging. Om uit de impasse te komen is twee weken geleden besloten om onder begeleiding van twee verkenners weer met de werkgevers te gaan praten. De stakingen werden toen voorlopig opgeschort.

Bredere basis

Marijn van der Gaag, bestuurder FNV Streekvervoer: Er zijn met de verkenners stappen gezet en er ligt een bredere basis met loon, en onder andere betere werkdrukmaatregelen. Er is in ieder geval na de verkenning, voldoende basis om de cao-onderhandelingen te hervatten en hopelijk leidt het ook daadwerkelijk tot een resultaat waarmee recht wordt gedaan aan de chauffeurs die de afgelopen tijd op de barricades stonden om de strijden voor meer waardering.’

Oplossing

We zijn er nog niet, maar partijen streven ernaar om er snel met elkaar uit te komen. Ook de nieuwe onderhandelingen worden begeleid door verkenners. Alle partijen hebben aangegeven hun uiterste best te zullen doen om tot een oplossing te komen.

Streekvervoer

De cao Streekvervoer geldt voor zo’n 13.000 mensen. FNV is blij dat er weer onderhandeld wordt en houdt nog wel rekening met de mogelijkheid dat de gesprekken weer vastlopen en er alsnog gestaakt gaat worden."
Vakbondsleden wijzen massaal cao eindbod Apollo Tyres af,2023-03-31,/nieuwsbericht/sectornieuws/procesindustrie/2023/03/vakbondsleden-wijzen-massaal-cao-eindbod-apollo-ty,"Een overgrote meerderheid van de leden van FNV Procesindustrie en CNV Vakmensen wijst het cao eindbod van Apollo Tyres (beter bekend als Apollo Vredestein) af.

Eindbod ligt veel te ver af van onze cao eisen

Dino Djulbic, vakbondsbestuurder FNV: ‘Onze leden vinden dit cao eindbod echt veel te ver afliggen van onze eisen. Apollo wil zijn eigen mensen niet meer geven dan 6% extra salaris. Daar komt eenmalig nog een vergoeding van € 1.000 bij. Wij eisen 14,3% loonsverhoging en een aanvulling van het verlof bij adoptie en bevalling tot 100% (wettelijk krijgen de werknemers 70%). In het afgelopen jaar is het Apollo Tyres gelukt om de stijging van de energiekosten grotendeels aan de klanten door te berekenen. De resultaten zijn goed en de verwachtingen voor de komende periode ook.’

Acties lijken onafwendbaar

Djulbic: ‘We hebben een moeilijk verleden met Apollo en hopen dat dit signaal van onze leden door de directie wordt opgepakt. Nu is het moment om eigen medewerkers te compenseren, die de winsten mede mogelijk hebben gemaakt. Anders wordt dit het tweede jaar op rij dat de werknemers fors aan koopkracht inleveren. Het bedrijf zal fors over de brug moeten komen.’

Apollo Tyres is een internationale bandenfabrikant. Het bedrijf heeft in totaal zes productie-eenheden - 4 in India en 1 in Nederland en Hongarije. De fabriek in Nederland staat in Enschede. In Nederland werken er ruim 800 werknemers"
Na 4 dagen staken cao onderhandelingsresultaat bij Sabic,2023-03-31,/nieuwsbericht/sectornieuws/procesindustrie/2023/03/na-4-dagen-staken-cao-onderhandelingsresultaat-bij,"FNV Procesindustrie en kunststofproducent Sabic in Bergen op Zoom hebben een cao onderhandelingsresultaat geboekt. De partijen zijn een loonsverhoging overeengekomen tot gemiddeld 9,4%. Het resultaat kwam uiteindelijk tot stand na maanden van onderhandelen en vier stakingsdagen.

Staken loont, zo blijkt ook nu weer. De acties van de medewerkers hebben geleid tot een significant hoger loonbod van de werkgever. Afgesproken is dat er voor iedere schaal een bedrag bij komt. Voor de schalen tot en met 9 betekent het een gemiddelde loonstijging van 9 tot 9,4%. Voor de hoogste drie schalen geldt een loonstijging van 7,3% (schaal 12) tot 8,7% (schaal 10). De nieuwe cao gaat met terugwerkende kracht in vanaf 1 januari 2023.

Samen sterker

Paul Smink, bestuurder FNV Procesindustrie: ‘In vergelijking met het vorige loonbod van Sabic van 4% per 1 april hebben we de loonsverhoging ruim kunnen verdubbelen. Een beter bewijs dat werknemers die opkomen voor hun rechten samen sterker staan, kan ik me niet bedenken.’

Ledenvergadering

Afgesproken is ook dat de stakers hun salaris over de gestaakte dagen behouden en er is een verhoging van de reiskostenvergoeding naar € 0,21 per 1 januari 2023. Ook gaat de thuiswerkvergoeding naar € 2,15 per dag. Daarnaast is het Generatiepact met 3 jaar verlengd en is er een studieafspraak gemaakt over de volledige betaling van het ouderschapsverlof. De FNV zal binnenkort een ledenvergadering organiseren waarbij het oordeel van de werknemers over de nieuwe cao-afspraken gevraagd wordt.

Sabic

Bij Sabic Innovative Plastics in Bergen op Zoom worden kunststofkorrels, -platen en -films gemaakt. Er werken bijna 1.300 mensen. Het bedrijf is onderdeel van Sabic, een wereldwijd toonaangevend bedrijf in de chemische industrie met het hoofdkantoor in Saoedi-Arabië."
Aanvullende loonsverhoging werknemers VVT aanfluiting,2023-03-31,/nieuwsbericht/sectornieuws/zorg-welzijn/2023/03/aanvullende-loonsverhoging-werknemers-vvt-aanfluit,"De langverwachte aanvullende loonsverhoging in de VVT, die de werkgevers vorige week met veel trots aankondigden, is een aanfluiting. Bert de Haas, bestuurder FNV Zorg & Welzijn: ‘Maandag kwamen de werkgevers met een schijnbaar mooi loonbod, maar de voorwaarden zijn voor ons onacceptabel. We hebben met onze leden overlegd en die wijzen het af. Ze waren daar heel eensgezind in.’

De afspraken voor de huidige cao, die loopt tot eind 2023, zijn gemaakt voordat de inflatie hoog opliep. De vakbonden maken zich zorgen over de hoge inflatie die tot financiële problemen leidt bij veel werknemers in de sector. Ze trokken daarover in november vorig jaar al aan de bel bij de werkgevers.

Wurgcontract

De werkgevers kwamen na maanden van intern overleg uiteindelijk met een loonbod van 10% over 2023 en 2024. De Haas: ‘De aanvullende boodschap was dat er voor volgend jaar niet meer over verbetering van andere arbeidsvoorwaarden gesproken kan worden. Dus niet over reiskosten, onregelmatigheidstoeslag of loon. Dat voelt als een wurgcontract voor de cao van volgend jaar. Normaal gesproken praat je als vakbonden en werkgevers samen over de afspraken voor een nieuwe cao. Maar op deze manier worden de kaders eenzijdig bepaald door de werkgevers.’

Ondergeschoven kindje

De Haas: ‘Het lijkt erop dat de VVT het ondergeschoven kindje blijft in de zorg. En dat zorgmedewerkers in bijvoorbeeld de ouderenzorg minder ‘waard’ zijn dan de zorgmedewerkers in de ziekenhuizen. De daar afgesproken loonsverhoging is kennelijk niet beschikbaar voor hen.’ Uit gesprekken met leden merkt de vakbond dat zorgmedewerkers in de VVT dit nu echt zat zijn. De Haas: ‘Ze zijn dan ook bereid een strijd aan te gaan voor een fatsoenlijke loonsverhoging.’

Vervolgstappen

Het is duidelijk dat de FNV-leden het bod van de werkgevers afwijzen en dat ze het er niet bij laten zitten. De vervolgstappen worden volgende week bekendgemaakt.

470.000 werknemers

De cao VVT geldt voor zo’n 470.000 werknemers. De cao loopt van 1 januari 2022 tot en met 31 december 2023."
Strijdbare stakers Forbo Flooring: acties vanaf nu voor onbepaalde tijd,2023-03-30,/nieuwsbericht/sectornieuws/procesindustrie/2023/03/strijdbare-mensen-bij-forbo-flooring-staken-nu-voo,"De stakers bij Forbo Flooring in Assendelft hebben een sterk signaal afgegeven aan de directie van het vloerenbedrijf: zij staken vanaf nu voor onbepaalde tijd. De acties werden tot nu toe steeds per week verlengd.

Yolanda Reus, bestuurder FNV Procesindustrie: ‘Dat willen ze niet meer. De mensen laten hiermee zien hoe strijdbaar ze zijn. Zij zeggen tegen de directie: maak je geen illusies, wij houden niet op tot we krijgen wat we verdienen.’

Vijfde stakingsweek

De werknemers van Forbo Flooring gaan hun vijfde stakingsweek in. Nog altijd houdt het bedrijf vast aan 8% loonsverhoging. De medewerkers eisen er minstens 10% bij en automatische prijscompensatie. Zij willen ook in de toekomst hun boodschappen kunnen blijven betalen.

Oplossing voor de hoge werkdruk

Verder moet er een oplossing komen voor de hoge werkdruk en moet Bevrijdingsdag voor iedereen een vrije dag worden.

Taai en loyaal aan elkaar

Reus: ‘Ik ben onder de indruk van de mensen bij Forbo, van hoe taai zij zijn, en ook hoe loyaal ze zijn aan elkaar. Was het bedrijf maar eens zo loyaal naar zijn medewerkers.’

550 werknemers

Bij Forbo Flooring werken zo'n 550 mensen."
Ook bij Aviko staken de mensen voor een beter salaris,2023-03-30,/nieuwsbericht/sectornieuws/voedingsindustrie/2023/03/ook-bij-aviko-staken-mensen-voor-beter-salaris,"Opnieuw leggen werknemers van een bedrijf in Nederland het werk neer. Ditmaal gaan de mensen bij Aviko in Steenderen staken. Vanaf maandag 3 april om 07.00 uur werken zij 24 uur niet. Het is de eerste staking ooit bij de producent van aardappelschijfjes, ovenfrites en rösti.

De FNV heeft sinds begin november verschillende malen overlegd met de directie van het aardappelverwerkende bedrijf over een nieuwe cao. Dit heeft te weinig opgeleverd.

Te laag om voor te leggen

Het laatste bod dat Aviko heeft gedaan voor de lonen was te laag om überhaupt voor te leggen aan de medewerkers. De aardappelfabriek wil zijn mensen niet meer geven dan eerst 4% extra salaris (per januari 2023) en structureel € 50 per maand. Daar komt in juni dan nog 1% bij.

14,3% en meestijgen lonen met prijzen

De FNV eist een cao waarin de salarissen omhooggaan met 14,3% en voortaan telkens meestijgen met de prijzen in de winkels (automatische prijscompensatie). Ook moet het minimumloon naar € 14 bruto per uur.

Opkomstdagen moeten afgeschaft

Verder wil de vakbond afschaffing van de zogeheten opkomstdagen voor mensen in de vijfploegendienst, zonder dat ze loon inleveren. Om aan hun contracturen te komen moeten werknemers zes dagen per jaar extra komen werken, vaak op hun vrije dag. De bond probeert deze regeling al jaren van tafel te krijgen.

Allereerste staking ooit

Robert Wonnink, bestuurder FNV Voedingsindustrie: ‘Dit is de allereerste staking ooit bij Aviko en ik sluit niet uit dat er meer komen. Het gaat hartstikke goed met het bedrijf, de omzet is vorig jaar met ruim 40% gestegen tot bijna 1,3 miljard euro. Dat kan alleen maar omdat de mensen, ook toen het even wat minder ging met de economie, keihard zijn blijven doorwerken. Zij verdienen een goede loonsverhoging.’

450 werknemers

Bij Aviko (Aardappel Verwerkende Industrie Keppel en Omstreken) werken zo’n 1.000 mensen, waarvan 450 in Steenderen. Zij maken van aardappelen producten voor thuis en in de horeca. Het bedrijf heeft ook vestigingen in Dronten, Lomm en Katwijk (NB). Aviko is onderdeel van Royal Cosun, een internationale agrarische coöperatie."
Staking bij Forbo-Novilon voorlopig opgeschort,2023-03-29,/nieuwsbericht/sectornieuws/procesindustrie/2023/03/staking-bij-forbo-novilon-voorlopig-opgeschort,"De stakende medewerkers bij Forbo-Novilon pakken donderdag hun werk weer op. In ieder geval voor even. Het vloerenbedrijf uit Coevorden heeft een kleine verbetering op tafel gelegd voor de nieuwe cao. De FNV wil nu eerst de mening horen van zijn leden. Zij mogen stemmen tot en met zaterdag. Als ze tegen zijn wordt de staking zondag hervat.

Janwillem Compaijen, bestuurder FNV Procesindustrie: ‘De staking duurt al bijna vier weken en het is inmiddels een beetje als in het judo: de stakers houden Forbo in de houdgreep en Forbo andersom de stakers. Maar niemand tikt af.'

Ietsje bovenop het laatste eindbod

De directie is nu bereid om ietsje meer bovenop haar laatste eindbod te doen: een eenmalige uitkering van € 250 bruto. Ik zeg niet dat dit niet genoeg is, maar stel wel vast dat ze hiermee nog nauwelijks onze kant op komen. We leggen het voor aan onze leden bij het bedrijf en zij gaan voorlopig weer aan het werk.’

Eis is nog altijd 10% en APC

De vakbond eist nog altijd 10% loonsverhoging en automatische prijscompensatie. Verder moet het bedrijf het adoptie- en bevallingsverlof aanvullen tot 100% (dit is wettelijk 70%). Forbo biedt 8% extra in een jaar, plus de € 250 bruto eenmalig. Verder gaat de vergoeding voor reiskosten naar € 0,21 en komt er een minimum uurloon van € 14 bruto."
Tot nu toe 4 keer zoveel stakingen als in gemiddeld jaar,2023-03-29,/nieuwsbericht/algemeen-nieuws/2023/03/tot-nu-toe-4-keer-zoveel-stakingen-als-in-gemiddel,"In de eerste drie maanden van 2023 is er in 23 sectoren en bedrijven gestaakt. Dat is bijna evenveel als het jaargemiddelde van de laatste tien jaar, dat op 24 ligt. Ook is er een recordaantal van 30 ultimatums verstuurd, waaruit blijkt dat FNV-leden op meer werkvloeren bereid zijn actie te voeren voor een goede cao.

Stakingen die eruit sprongen vonden plaats bij de gemeenten, in het streekvervoer en in de ziekenhuizen. Verder werd gestaakt in het zorgvervoer, bij PostNL, drankenhandel Refresco, Technische Groothandel, spuitgieterij Berry Promens, Etos, Bijenkorf, Hibin, Douwe Egberts, multimodaal personenvervoer (Arriva, Keolis), touringcars, Intertek Polychemlab, Fokker Elmo, Forbo Flooring, Forbo Novilon, ING, Lantor, Cabot, Rockwool en Sabic.

Acties

Daarnaast waren er stiptheidsacties bij TEAM Terminal. In de jeugdzorg en bij de SW-bedrijven zijn er acties geweest. Ook de Uber-chauffeurs zijn in actie geweest.

Actie-cocktail

FNV-vicevoorzitter Zakaria Boufangacha: ‘Veel leden zien dat er nog steeds goede winsten worden gemaakt, terwijl zij moeten beknibbelen op hun uitgaven door de torenhoge inflatie. Tegelijk zien zij, dat zij heel hard nodig zijn. Deze cocktail maakt dat zij in actie willen komen voor een loon, waarmee zij aan het einde van de maand nog steeds evenveel boodschappen kunnen betalen. Daarbij steekt staken ook aan, want het loont, zien zij ook.’

10% en hoger

Bij gemeenten hebben stakingen tot een cao-akkoord met loonsverhogingen tot 12% geleid, in de ziekenhuizen ligt er nu een resultaat van 10% dit jaar (en 5% in 2024), waar nog over gestemd moet worden. Ook bij Cabot krijgen werknemers dit jaar 10%. Soms verbeterde het loonbod door stakingen, maar tekenden leden niet voor het resultaat omdat zij het ondermaats vonden. Dat gebeurde in het zorgvervoer en bij de Technische Groothandel.

Automatische prijscompensatie

In de havens leidde automatische prijscompensatie tot een verhoging van de lonen in nieuw af te sluiten cao’s met 16,9%.

Nederland verdient beter

De gemiddelde loonstijging bedraagt 6,2%. De laagste lonen stijgen met 7,6%; modaal met 6,9%. De trend is omhoog in de afgelopen 3 maanden. Boufangacha: ‘We zullen zien hoe we er komende zomer voor staan. De inflatie daalt maar langzaam, en de lonen lopen achter, dus ik verwacht ook elders een taaie loonstrijd. Wij vinden dat Nederland beter verdient.’"
Donderdag eerste 24-uursstaking ooit bij ING,2023-03-28,/nieuwsbericht/sectornieuws/finance/2023/03/donderdag-eerste-24-uursstaking-ooit-bij-ing,"Werknemers bij ING in Noordoost-Nederland leggen donderdag 30 maart massaal het werk neer, uit onvrede over het uitblijven van een nieuwe cao. De drie vakbonden bij ING (FNV Finance, De Unie en CNV Vakmensen) roepen de leden op om ‘s ochtends naar een actiebijeenkomst in Leeuwarden te komen om zich daar in te schrijven als staker. Het wordt de eerste 24-uursstaking ooit bij ING.

Voor veel ING-werknemers is het geduld met de directie op, na meer dan een half jaar publieksvriendelijke acties, waaronder een petitie die door bijna 7.000 werknemers werd ondertekend. Al die signalen lijken maar niet door te dringen tot de ING-top. Die presenteerde vorige week weliswaar een nieuw cao-voorstel, maar komt daarmee bij lange na niet tegemoet aan de eis van de vakbonden voor koopkrachtherstel.

Snel goede oplossing nodig

Duygu Akçay, bestuurder FNV Finance: ‘Staken is eigenlijk het laatste wat de duizenden ING-medewerkers willen doen, maar ze zien zich genoodzaakt om dit laatste middel te gebruiken om de banktop richting een eerlijke, toekomstbestendige cao te bewegen. Dat klanten hier hinder van ondervinden is helaas onvermijdelijk. Eigenlijk zouden we willen dat externe toezichthouders, zoals de Autoriteit Financiële Markten, zich over het cao-conflict zouden uitspreken. Zeker in deze onrustige tijden voor de bancaire sector is het voor iedereen belangrijk dat er snel een goede oplossing komt.’

Van heel slecht naar onvoldoende

Job Marskamp, onderhandelaar van CNV Vakmensen: ‘ING heeft vorige week wel iets bewogen, maar dat is van heel slecht naar nog steeds onvoldoende. Waar het vooral op misgaat, is dat de ING-top zich totaal niet lijkt te realiseren wat er onder de eigen mensen leeft. De hoge werkdruk, het gebrek aan waardering voor de werknemers en de onevenredige focus van de ING-top op de aandeelhouders maken dat de arbeidsverhoudingen totaal verstoord zijn geraakt. Het geduld van de ING’ers is op, ze willen gewoon een goede cao.’

Actiebijeenkomst in Leeuwarden

Om de werknemers voor te bereiden op hardere acties, organiseerden de bonden twee weken geleden al een online workshop ‘Staken voor beginners’ en vorige week – onder werktijd – twee goed bekeken actiejournaals. Donderdag 30 maart organiseren de drie bonden een 24-uursstaking voor de ING-werknemers in Noordoost-Nederland, met een actiebijeenkomst in Leeuwarden (van 8.30 tot 10.30 uur aan de Tesselschadestraat 2). Alle drie de vakbondsvoorzitters (Tuur Elzinga, Piet Fortuin en Reinier Castelein) zijn daar aanwezig om de stakers toe te spreken.

Erkenning ontbreekt al te lang

Inge de Vries, bestuurder De Unie: ‘De medewerkers en de ING-directie zijn tegenover elkaar komen te staan omdat ING alleen maar lijkt te streven naar internationale uitbreiding en winstmaximalisatie voor aandeelhouders. Hierdoor blijven de noodzakelijke investeringen in Nederlandse medewerkers en systemen uit. De medewerkers van ING willen graag een goed product leveren aan hun klanten. Ze willen werken bij een goede Nederlandse bank en de organisatie steeds beter maken. Uiteraard profiteren aandeelhouders dan van de resultaten die medewerkers neerzetten, maar primair doen zij hun werk voor de klanten en de samenleving. De erkenning hiervoor door ING ontbreekt al te lang.’

Acties gaan ook na donderdag door

De acties bij ING krijgen na donderdag een vervolg, met actiejournaals en nieuwe actiedagen, onder meer op 11 april en 24 april (aandeelhoudersvergadering). De cao bij ING geldt voor zo’n 14.000 werknemers."
Woensdag actie bij champignonteler in Meterik,2023-03-28,/nieuwsbericht/sectornieuws/agrarisch-groen/2023/03/woensdag-actie-bij-champignonteler-in-meterik,"De FNV staat morgen met een camper en frietkraam bij champignonteler Monaghan Champignons. De vakbond informeert de 159 Poolse, Bulgaarse en Oekraïense arbeidsmigranten daar over hun rechten. Het bedrijf sluit en wil de mensen zo snel en goedkoop mogelijk de deur uit werken.

‘Het klopt gewoon niet. Dit zijn de meest kwetsbare mensen op de arbeidsmarkt en die staan straks op straat met vrijwel niets. Letterlijk, want de meesten raken naast hun werk ook het dak boven hun hoofd kwijt', zegt Cindy Spierings, bestuurder van FNV Agrarisch Groen. 'Wij moeten deze medewerkers in bescherming nemen zodat ze krijgen waar ze recht op hebben.’

Bedrijf gaat dicht

De champignonteler in Noord-Limburg zegt dat het begin mei moet sluiten omdat het financieel niet goed gaat met het bedrijf. De 159 Poolse, Bulgaarse en Oekraïense medewerkers hebben van Monaghan een zogeheten vaststellingsovereenkomst gekregen waarin staat onder welke voorwaarden zij straks hun ontslag krijgen. En dat is geen beste overeenkomst, zegt de FNV.

Een slechte regeling

Spierings: ‘Het is een slechte regeling. Wij gaan de mensen morgen opnieuw adviseren om hier niet voor te tekenen. Ze kunnen het beste wachten op de gewone ontslagprocedure van het UWV. We zullen de medewerkers uiteraard helpen bij het invullen van de papieren.’

Wie eerder vertrekt, krijgt niks

Het bedrijf biedt de medewerkers de transitievergoeding. Wie eerder vertrekt, krijgt niks. Ook wil het mensen naar huis sturen als er geen werk meer is en daarvoor vakantiedagen afschrijven.

Na drie dagen al huis uit

Verder vindt de FNV het schandalig dat de champignonteler mensen al drie dagen na het einde van hun dienstverband uit hun huizen wil zetten. Zo’n driekwart van de medewerkers heeft een woning van de werkgever.

Kun je mensen niet aandoen

Spierings: ‘Dat kun je die mensen niet aandoen. Zelfs in de uitzendbranche krijg je hiervoor een maand. Zij moeten een normale kans krijgen om een nieuwe baan en huisvesting te vinden.’

Gemeente is gewaarschuwd

De FNV is al naar de gemeente gestapt voor steun. ‘We hebben de wethouder gewaarschuwd: het is straks ook jullie probleem als al deze mensen ineens op straat staan, dus voer ook eens wat druk uit op deze werkgever.’"
"Staking bij Rockwool, fabriek zeker 24 uur dicht",2023-03-28,/nieuwsbericht/sectornieuws/procesindustrie/2023/03/staking-bij-rockwool-fabriek-zeker-24-uur-dicht,"Bij Rockwool in Roermond gaat er vandaag niets de deur uit. De werknemers hebben het werk in de steenwolfabriek voor 24 uur neergelegd. Zij zijn teleurgesteld in de magere loonsverhoging die de directie aan hun wil geven.

Paul Smink, bestuurder FNV Procesindustrie: ‘De fabriek is gesloten sinds 7.00 uur vanmorgen. We hebben gisteren een laatste poging gedaan om een goede cao af te spreken met het bedrijf, maar Rockwool wil niet verder gaan dan 8% salaris erbij voor de mensen in 13 maanden. Dat is te weinig, dus de werknemers hebben vanochtend de stekker eruit getrokken.’

Een nieuw dieptepunt

Met de 24-uursstaking bereikt het conflict met Rockwool een nieuw dieptepunt. Half maart werd al voor het eerst in het bestaan van het bedrijf gestaakt. De nachtploeg legde toen het werk neer.

Amper tegemoet gekomen

Smink: ‘Sindsdien is de directie ons amper tegemoet gekomen. Ze is van 6% salarisverhoging naar 8% gegaan, maar met de hoge inflatie is dat nog altijd onvoldoende. Mensen kunnen daar hun boodschappen niet van betalen.’

Lonen moeten meestijgen met prijzen

De FNV eist dat de lonen van de werknemers voortaan meestijgen met de prijzen in de winkels (automatische prijscompensatie). Smink: ‘Minstens. Anders gaan wij door met onze acties.’

1.200 werknemers

Bij Rockwool werken zo’n 1.200 mensen. Zij produceren steenwolisolatie voor de bouw."
Dinsdag actie met fluitconcert bij Forbo Flooring,2023-03-28,/nieuwsbericht/sectornieuws/procesindustrie/2023/03/dinsdag-actie-met-fluitconcert-bij-forbo-flooring,"De stakende medewerkers van Forbo Flooring in Assendelft houden morgenochtend een hels fluitconcert bij het vloerenbedrijf. Zij hopen dat de directie eindelijk naar hen luistert en een goede cao met een fatsoenlijke loonsverhoging voor hen afspreekt met de FNV.

Yolanda Reus, bestuurder FNV Procesindustrie: ‘Ze moeten daar in de directiekamer nou toch eens naar ons luisteren. Misschien helpt het als we met z’n allen een heleboel herrie maken. We zitten al in de vierde stakingsweek en daar wordt niemand vrolijk van, kan ik je verzekeren. Staken doe je niet voor je lol, maar het is helaas nodig. Zolang Forbo zijn mensen niet genoeg wil belonen voor hun harde werk, gaan wij door.’

Rondkomen steeds lastiger

Mark, werknemer bij Forbo Flooring: ‘Vroeger kon ik nog wel eens een keertje uit eten gaan met mijn gezin, maar dat soort dingen zit er echt niet meer in. Het wordt sowieso steeds lastiger om de rekeningen te betalen en rond te komen.’

10% en bijdrage energiekosten

De werknemers eisen er daarom 10% salaris bij en automatische prijscompensatie. Verder willen ze een bijdrage voor de hoge energiekosten die ze vorig jaar hebben gemaakt en vrij op 5 mei.

Laatste eindbod massaal verworpen

De staking bij Forbo Flooring duurt, net als bij zusterbedrijf Forbo-Novilon in Coevorden, al sinds begin maart. De medewerkers hebben vorige week het laatste eindbod van hun werkgever (8% loonsverhoging) massaal verworpen.

550 werknemers

Bij Forbo Flooring in Assendelft werken zo’n 550 mensen."
"Resultaat cao ziekenhuizen, acties van de baan",2023-03-27,/nieuwsbericht/sectornieuws/zorg-welzijn/2023/03/resultaat-cao-ziekenhuizen-tot-20-loon-erbij-actie,"Onder druk van een tweede landelijke ziekenhuisstaking is werkgeverskoepel NVZ (Nederlandse Vereniging van Ziekenhuizen) vandaag met een verbeterd arbeidsvoorwaarden-bod gekomen voor twee jaar.

Elise Merlijn, bestuurder en cao-onderhandelaar FNV Zorg & Welzijn: ‘De NVZ komt nu met een fatsoenlijk cao-bod, dat recht doet aan het belangrijke werk dat deze zorgmedewerkers dag in dag uit doen. Dat is vooral te danken aan de saamhorigheid en strijdbaarheid tijdens de eerste staking in maart.’

Belangrijkste afspraken

Met de loonafspraken in het onderhandelingsresultaat gaan de zorgmedewerkers er in twee jaar minimaal € 400 bruto per maand op vooruit. De loonstijging voor zorgmedewerkers in de lagere loonschalen kan oplopen tot bijna 20% in twee jaar. De reiskostenvergoeding gaat omhoog van 8 cent naar 16 cent per kilometer. De werkdruk wordt aangepakt door onder andere meer regie op werktijden, het recht op onbereikbaarheid en stagiaires worden niet meer ingezet als onderdeel van de bezetting, maar boven formatie.

Salaris

Per 1 februari 2023 (terugwerkende kracht) gaan de salarissen, waaronder ook de leerlingsalarissen, 5% omhoog. Op 1 december 2023 komt daar nog eens 5% bij, met een bodem van € 150 per maand en met een maximum van € 300 voor de hogere loonschalen. Op 1 juni 2024 gaan de lonen in de laagste salarisschalen met 5% omhoog, met een bodem van € 150. De zorgmedewerkers in de hogere salarisschalen krijgen er 2% bij, plus € 180. Vakbonden en werkgevers hebben daarbij afgesproken dat ze met elkaar in overleg treden mocht de koopkrachtontwikkeling voor werkenden over 2024 duidelijk en in negatieve zin afwijken van de afgesproken salarisverhoging over dat jaar.

Bereikbaarheids- en aanwezigheidsdiensten

De vergoeding voor bereikbaarheidsdiensten wordt flink verbeterd. Zorgmedewerkers die een bereikbaarheidsdienst draaien krijgen een vast nominaal bedrag in geld of de keuze voor tijd. Indien de zorgmedewerker opgeroepen wordt om te werken worden zowel de uren, als de toeslag uitbetaald. Ook voor de aanwezigheidsdiensten is een vast nominaal bedrag afgesproken en is de keuze geld of tijd.

Werknemers gaan vóór externe inhuur

Werknemers in vaste dienst krijgen met de afspraken in de nieuwe cao eerste keuze bij de invulling van diensten en roosters. Ook mogen werknemers wijzigingen in diensten of roosters weigeren als dit ten behoeve van externe inhuur gevraagd wordt. Alleen als het belang van kwaliteit en continuïteit van de patiëntenzorg of acute zorg in het gedrang komt kan de wijziging alsnog doorgaan, maar dan ontvangt de werknemer de zogenoemde verschoven diensttoelage.

Verlof en generatiepact

Werknemers die kiezen voor betaald ouderschapsverlof krijgen 100% van het salaris doorbetaald (voor 2023 geldt een maximum loon van € 5.579,66 per maand). Ook krijgen werknemers het recht op 57 uur rouwverlof (naar rato dienstverband) bij het overlijden van partner of kind. Verder zijn er nieuwe afspraken gemaakt over eerder stoppen met werken.

Terugdringen werkdruk

Om de werkdruk aan te pakken krijgen werknemers meer zeggenschap en eigen regie over hun roosters, waardoor meer rekening gehouden kan worden met vakanties en voorkeuren voor vrije dagen. Ook worden met ingang van 1 juli 2023 de roosters drie maanden vooruit geroosterd. En als zorgmedewerkers niet ingeroosterd zijn of geen bereikbaarheid- aanwezigheids- of consignatiedienst hebben hoeven ze ook niet meer bereikbaar te zijn.

Cao Ziekenhuizen

De leden van de vakbonden mogen nu stemmen. Als zij akkoord gaan, gaat de nieuwe cao Ziekenhuizen met terugwerkende kracht in per 1 februari 2023 met een looptijd van twee jaar. De cao Ziekenhuizen geldt voor ruim 200.000 zorgmedewerkers in ziekenhuizen en revalidatiecentra."
Stakingen streekvervoer van 29 en 30 maart opgeschort,2023-03-27,/nieuwsbericht/algemeen-nieuws/2023/03/stakingen-streekvervoer-van-29-en-30-maart-opgesch,"De aangekondigde stakingen in het streekvervoer van 29 en 30 maart zijn opgeschort. Dat hebben FNV en CNV vanmiddag besloten, omdat er goede stappen worden gemaakt in de gesprekken die momenteel plaatsvinden.

Daarbij zijn verkenners Han Busker en Harry van der Kraats betrokken. Het gesprek met de verkenners wordt deze week voortgezet. Daarmee vervallen de voor deze week geplande actiedagen. FNV en CNV eisen onder meer hogere lonen en een structureel lagere werkdruk in het streekvervoer.

Volgende week maandag, woensdag en vrijdag staan er nog drie stakingsdagen gepland."
Actie in Groningen tegen verdwijnen steun werkloze ouderen,2023-03-27,/nieuwsbericht/sectornieuws/uitkeringsgerechtigden/2023/03/actie-in-groningen-tegen-afbraak-sociale-zekerheid,"De FNV voert dinsdag 28 maart om 12.00 uur in Groningen actie tegen de afbraak van de sociale zekerheid door dit kabinet. Laat ouderen niet hun huis of spaargeld opeten als ze zonder werk komen te zitten, is de dringende oproep van de FNV.

De IOW (Inkomensondersteuning Oudere Werknemers) is er voor 60-plussers die langer werkloos of arbeidsongeschikt zijn. Het is een bescheiden uitkering ter hoogte van de bijstand die je krijgt na je WW-periode ongeacht of je een partner hebt met inkomen of spaargeld of een eigen huis bijvoorbeeld.

60-plussers betalen de rekening

Deze regeling is het verschil tussen nog net je pensioen halen met een kleine inkomensondersteuning of helemaal niks meer krijgen en je eigen huis of spaargeld moeten opeten. Na 1 januari 2024 zullen 60-plussers die hun baan kwijtraken, de rekening gaan betalen van dit kabinetsbeleid en zullen straks bijvoorbeeld hun huis moeten opeten.

Doekje voor het bloeden

De IOW is een tijdelijke regeling als doekje voor het bloeden na de verkorting van de WW van vijf naar twee jaar (of drie met private aanvulling) destijds. Maar helaas zijn de verminderde kansen voor werkzoekende 60-plussers om weer een baan te vinden niet tijdelijk en is er nog steeds zeer weinig kans om weer aan het werk te komen als je 60 jaar of ouder bent.

Goedkope arbeidskrachten

Werkgevers nemen nauwelijks werkzoekende 60-plussers aan. Pas als je de AOW-gerechtigde leeftijd hebt bereikt, dan staan ze weer op de stoep, omdat mensen dan goedkope arbeidskrachten zijn voor werkgevers en uitzendbureaus.

Week van de Oudere Werkzoekenden

De FNV vindt dit onacceptabel en is deze week (van 27 tot en met 31 maart) de 'Week van de Oudere Werkzoekenden' en voert acties voor het behoud van de IOW. Dat doen we ook in het noorden van Nederland en wel op 28 maart in Groningen.

Meer over de actie:
 Dinsdag 28 maart, van 12.00 tot 13.00 uur. 
 Locatie: Stationsplein Groningen voor het UWV-kantoor.
 We zullen symbolisch een huis gaan opeten voor de deur van het UWV en zullen het UWV dan ook om steun vragen voor onze acties.

Lees onze petitie voor behoud van de IOW"
"Dinsdag opnieuw actie sociale werkbedrijven, nu in Amsterdam",2023-03-27,/nieuwsbericht/sectornieuws/fnv-overheid/2023/03/dinsdag-opnieuw-actie-sociale-werkbedrijven-nu-in,"Werknemers van de Sociale werkbedrijven in Nederland voeren dinsdag 28 maart van 11.30 tot 13.30 uur opnieuw actie, nu op het Beursplein in Amsterdam pal naast de Bijenkorf.

Ze willen dat hun werkgever, de Vereniging Nederlandse Gemeenten (VNG), de lonen en de reiskostenvergoeding verhoogt in verband met de gestegen kosten van levensonderhoud. FNV-voorzitter Tuur Elzinga is een van de sprekers.

Landelijke estafette-actie

De bijeenkomst maakt deel uit van een landelijke estafette-actie die enkele maanden geleden begon. Maar de FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen.

Lonen moeten met 10% omhoog

Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in deze cao's met terugwerkende kracht vanaf 1 januari 2023 met 10% omhooggaan, gelijk aan de verhoging van het wettelijk minimumloon. Ook de reiskostenvergoeding moet omhoog, van € 0,10 naar € 0,21 per kilometer.

'Meten met twee maten'

'Sinds mei vorig jaar krijgen we van de VNG te horen dat er geen geld is om de werknemers te compenseren voor de hoge inflatie. Maar eind vorig jaar hebben de gemeenteambtenaren wél een extra uitkering ontvangen van de VNG. Met als klap op de vuurpijl een nieuwe cao met een gemiddelde verhoging van liefst 9%. Dat is ze gegund, maar het steekt wel. Hier is duidelijk sprake van het meten met twee maten. Want het geld is er dus wel degelijk', stelt Peter Wiechmann, bestuurder FNV Sociale Ontwikkelbedrijven. 'De VNG laat deze werknemers gewoon in de kou staan.'

Minister Carola Schouten

Op veel plekken in Nederland voerden de werknemers van Sociale werkbedrijven de laatste manden al actie. Zo lieten zij minister Carola Schouten met indringende, persoonlijke verhalen weten hoe zwaar zij het hebben. De actie vond plaats net voor het overleg tussen de minister en de VNG over extra budget voor werknemers in de Sociale werkvoorziening. Maar deze en andere acties hebben niet het gewenste resultaat opgeleverd, reden om in Amsterdam opnieuw tot actie over te gaan.

Actiebereidheid groeit

Wiechmann: ‘We gaan net zo lang door tot onze eisen worden ingewilligd. Na Amsterdam volgen andere en als het moet, komt er een landelijke staking. We zien de bereidheid mee te doen steeds groter worden. We begonnen met tientallen werknemers die het niet pikten, maar voor dinsdag hebben zich al meer dan achthonderd medewerkers van de Sociale werkbedrijven opgegeven naar Amsterdam te komen. Niet voor niets is ons motto: We verdienen meer, we zijn niet minder.'"
Vakbonden bieden petitie aan om IOW te redden,2023-03-27,/nieuwsbericht/sectornieuws/fnv-overheid/2023/03/vakbonden-bieden-petitie-aan-om-iow-te-redden,"De IOW-uitkering voor 60-plussers zonder werk moet blijven. Daarom bieden de vakbonden FNV, CNV en VCP dinsdag 28 maart om 13.30 uur een petitie aan de Tweede Kamer aan.

Want als er niets verandert, wordt deze wet Inkomensvoorziening voor oudere werklozen per 1 januari 2024 afgeschaft. De vakbonden zijn faliekant tegen dit besluit en vinden de regeling nog steeds hard nodig.

Bijna geen 60-plussers aangenomen

Als het aan politiek Den Haag ligt, komen werknemers die na 31 december hun baan verliezen, niet meer in aanmerking voor de IOW. FNV-vicevoorzitter Kitty Jong: 'Ondanks de krapte op de arbeidsmarkt nemen werkgevers helaas nog steeds bijna geen 60-plussers aan die hun baan zijn kwijtgeraakt. Wij roepen als bonden het parlement dan ook op een structurele regeling te maken van de bescheiden inkomensondersteuning die de IOW is.'

Arbeidsmarktpositie blijft achter

Na jaren van stijging is het aantal oudere werkzoekenden met een IOW-uitkering al enkele jaren tussen de negen- en tienduizend per jaar. De arbeidsmarktpositie van vijftigers is in de laatste jaren al wel verbeterd, maar die van zestigers blijft achter. Ook in de WW blijft deze groep relatief oververtegenwoordigd. De IOW is een uitkering waar 60-plussers na een WW of WGA-periode een beroep op kunnen doen en bedraagt ongeveer € 1.250 bruto per maand. De sollicitatieplicht blijft tot een jaar voor de pensioenleeftijd.

Samen kansen ouderen vergroten

De vakbonden vinden dat er geïnvesteerd moet worden om de kansen van oudere werkzoekenden te vergroten. Met vereende krachten van overheid, werkgevers en vakbonden moet dit kunnen, bijvoorbeeld via de regionale werkcentra.

Het is een utopie

CNV-bestuurder Jan Pieter Daems: 'Maar het is een utopie om te denken dat werkgevers massaal mensen van boven de 60 in dienst nemen. De harde realiteit is dat het oudere werkzoekenden niet lukt om aan het werk te komen, hoe graag ze ook willen. Daarom is het belangrijk dat de IOW als vangnet in stand blijft.' VCP-voorzitter Nic van Holstein vult aan: ‘Zonder de IOW komen veel ouderen met lege handen te staan en raken ze in de financiële problemen. Dat is onwenselijk.’

Meerdere acties gepland

Dat het de vakbonden ernst is, blijkt uit de gezamenlijke aanbieding van de petitie. Deze week staan er meerdere acties gepland om de positie van de werkzoekende 60-plussers onder de aandacht te brengen. Dinsdag 28 maart verzetten vakbondsleden zich in Groningen tegen de huis-op-eet-plicht die deze groep werkzoekenden te wachten staat als de IOW-regeling verdwijnt. In Den Haag wordt ludiek actie gevoerd.

Acties deze week:

Dinsdag 28 maart, 13.30-13.45 uur
 Aanbieden petitie ‘De IOW moet blijven' door CNV, VCP en FNV in de Tweede Kamer, Statenpassage. Met in de delegatie Nic Holstein (voorzitter VCP), Jan Pieter Daems. Vanuit de FNV zijn enkele kaderleden van de Landelijke Werkgroep Werkzoekenden aanwezig. Zij weten hoe het is om je baan op oudere leeftijd kwijt te raken en staan in contact met anderen die hetzelfde overkwam.

Dinsdag 28 maart, 12.00-13.00 uur
 Voor het UWV-kantoor op het Stationsplein Groningen wordt symbolisch een huis opgegeten.

Donderdag 30 maart, 11.00-13.00 uur
 FNV-vicevoorzitter Kitty Jong spreekt vakbondsleden en werkzoekende 60-plussers toe op het Plein, Den Haag en eten symbolisch hun eigen huis op. Wie wil, sluit af met het bijwonen van het debat Uitvoering sociale zekerheid in de Tweede Kamer"
Acties op komst bij Mercedes-Benz na aangekondigd massaontslag,2023-03-24,/nieuwsbericht/sectornieuws/ict/2023/03/acties-op-komst-bij-mercedes-benz-na-aangekondigd,"Medewerkers van het Mercedes-Benz Customer Assistance Center in Maastricht zijn massaal bereid om actie te voeren, zo bleek tijdens een bijeenkomst die de FNV deze week met hen hield. Hun werkgever is van plan om 380 banen te schrappen. Uit diverse mediaberichten blijkt dat Mercedes-Benz een groot deel van het werk van de callcenterafdeling in de Limburgse hoofdstad wil uitbesteden naar Griekenland. Ten onrechte, zo stelt de FNV.

Volgens Elly Heemskerk, bestuurder FNV Callcenters lijkt er sprake te zijn van een ordinaire bezuinigingsoperatie. ‘We zijn alles behalve overtuigd geraakt van nut en noodzaak om de banen in Maastricht te schrappen. Het werk is er nog steeds en dreigt ook niet te verdwijnen.’ Ook financieel ziet FNV geen reden om zo fors te snijden in het personeelsbestand. Mercedes-Benz maakte het afgelopen jaar 15 miljard euro winst. ‘Wij vinden daarom dat het behoud van de werkgelegenheid in Maastricht nog steeds het uitgangspunt moet zijn.’

Sociaal plan

De Duitse autofabrikant heeft een sociaal plan gepresenteerd. Daarin is het concern bereid om medewerkers die hun baan verliezen een transitievergoeding van 1,7x de transitievergoeding te geven. Wie er snel bij is kan nog eens 0,3x de transitievergoeding extra krijgen. Dit bod is deze week tijdens een ledenraadpleging in Maastricht unaniem door de leden van FNV afgewezen. Zij typeren het als ‘een trap na’ en ‘een schoffering’. Met name mensen met een tijdelijk contract staan bijna met lege handen. Bovendien worden 55-plussers niet gecompenseerd voor het pensioengat dat voor hen dreigt te ontstaan na ontslag.

Acties

De leden hebben unaniem aangegeven bereid te zijn om actie te voeren. Hoe die acties er uit komen te zien en wanneer die plaatsvinden, zal later blijken. Heemskerk: ‘De manier waarop er met honderden medewerkers bij Mercedes-Benz wordt omgegaan, veroorzaakt boosheid en strijdbaarheid. We laten dit dan ook niet over onze kant gaan.’

Reorganisatie heroverwegen

FNV Callcenters roept Mercedes-Benz op om de reorganisatie te heroverwegen en de banen te behouden. Ondertussen knokt de vakbond verder voor een fatsoenlijk sociaal plan. ‘Maar wat ons betreft wil dat niet zeggen dat dit een gelopen race is. Banenbehoud is en blijft de prioriteit.’"
Vakbonden aan tafel met ziekenhuizen voor hervatten cao-overleg,2023-03-24,/nieuwsbericht/sectornieuws/zorg-welzijn/2023/03/vakbonden-aan-tafel-met-ziekenhuizen-voor-hervatte,"Vakbonden en werkgevers hervatten het overleg voor een nieuwe cao Ziekenhuizen. FNV Zorg & Welzijn, CNV Zorg & Welzijn, FBZ en NU’91 gaan in op de uitnodiging van werkgeverskoepel NVZ die ze hiervoor vandaag ontvingen. Voorwaarde voor de bonden is wel dat er open en reëel over het hele pakket aan arbeidsvoorwaarden wordt gesproken. Nieuwe stakingen zijn niet van de baan zolang er geen acceptabele cao-afspraken liggen.

Het overleg over een nieuwe ziekenhuis-cao liep eind januari vast, waarna een actietraject werd gestart. Op donderdag 16 maart deden ruim 100.000 ziekenhuismedewerkers mee aan een landelijke staking op 64 locaties. Voor de vier bonden is het afspreken van een eerlijke nieuwe cao voor de ruim 200.000 ziekenhuismedewerkers in Nederland het doel. Zolang er geen akkoord is bereikt, gaan de aangekondigde stakingen echter gewoon door. Volgens de bonden ligt de bal nu bij de werkgever om met een acceptabel voorstel te komen.

Eisen

Ziekenhuismedewerkers eisen per 1 februari een loonsverhoging van 10%. Verder willen ze een onregelmatigheidstoeslag die betaald wordt over het volledige uurloon, goede afspraken over de vergoeding van bereikbaarheidsdiensten, een betere reiskostenvergoeding en meer invloed van de medewerkers op de werktijden en vermindering van de werkdruk. De NVZ was bereid nu 5% loonsverhoging te betalen, nog eens 5% aan het einde van het jaar en 3% in 2024. Voor de ziekenhuismedewerkers zou dat koopkrachtverlies betekenen."
Arbeidsmarkt zorg en welzijn bereikt alarmfase rood,2023-03-24,/nieuwsbericht/sectornieuws/zorg-welzijn/2023/03/arbeidsmarkt-zorg-en-welzijn-bereikt-alarmfase-roo,"Alsmaar stijgend personeelstekorten en een overheid die dit tij niet kan keren. De arbeidsmarkt in de sector zorg en welzijn bevindt zich in alarmfase rood. Elise Merlijn, bestuurder FNV Zorg & Welzijn: ‘Ondanks nieuw beleid van de regering blijven de tekorten aan medewerkers in de sector zorg en welzijn onverminderd hoog.’

In 2032 wordt een tekort verwacht van bijna 170.000 tegen 46.400 in 2023. Dat blijkt uit de nieuwe arbeidsmarktprognoses voor zorg en welzijn.

Merlijn: ‘De verhoudingen in- en uitstroom lopen al te veel uit de pas. En deze cijfers zijn desastreus, de sector wordt uitgehold en steeds minder aantrekkelijk om in te werken. Dat blijkt maar weer eens uit de kamerbrief. Het nieuwe beleid is er nog niet en mogelijk komt het niet eens van de grond.’

Nieuw beleid moet zich nog bewijzen

De regering heeft op twee manieren het personeelstekort berekend. Enerzijds op basis van het huidige beleid en anderzijds op basis van het nieuwe beleid dat zich moet gaan vertalen vanuit het IZA (Integraal Zorgakkoord) en de TAZ (Toekomstbestendige Arbeidsmarkt Zorg. Een beleid dat zich nog niet bewezen heeft en de tekorten blijven evengoed hoog.

Productiestop

Naast oplopende personeelstekorten krijgt de sector vanaf 2029 ook te maken met een productiestop. De zorg mag onder het nieuwe beleid van het kabinet niet verder worden uitgebreid. Om dat te bewerkstellingen vindt er in de kabinetsplannen een verschuiving plaats van verpleeghuis en ziekenhuis naar de thuissituatie. Merlijn: ‘Waar je maar mag hopen dat er op basis van je zorgvraag ook zorg geleverd kan worden.’

Verschuiven en vergroten van het probleem

Alle beleidsinspanningen die tot nu toe zijn gedaan leiden volgens de FNV niet tot een afname van de arbeidsmarkttekorten. Merlijn: ‘We zien vooral dat het tot een verschuiving leidt. De tekorten in de zorg worden verschoven naar tekorten in de thuiszorg, in de huisartsenzorg en in de kinderopvang. Het zijn discutabele beleidskeuzes. Een degelijke eerstelijnszorg, waaronder thuiszorg en huisartsen zorg kunnen juist complexere zorgvraag voorkomen. Zo los je het probleem niet op, je verschuift en vergroot het juist.’

Invloed tekorten kinderopvang weggepoetst

Volgens de vakbond wordt de invloed van de tekorten in de kinderopvang ook weggepoetst en lijkt het daardoor dat het totale personeelstekort binnen zorg en welzijn afneemt. Maar door de oplopende tekorten in de kinderopvang blijft deze in 2032 net zo hoog als in het scenario zonder beleidsinspanningen."
Uitspraak Hoge Raad Deliveroo,2023-03-24,/nieuwsbericht/algemeen-nieuws/2023/03/uitspraak-hoge-raad-deliveroo,"Vanmorgen heeft de Hoge Raad uitspraak gedaan in de langlopende zaak die de FNV heeft aangespannen tegen Deliveroo. In de uitspraak volgt de Hoge Raad het advies van de advocaat-generaal en de eerdere uitspraken bij lagere rechtbanken: de bezorgers van Deliveroo zijn geen zelfstandigen en waren feitelijk in loondienst.

Langverwacht en zeer terecht

Zakaria Boufangacha, vicevoorzitter FNV: ‘Dit is de langverwachte en zeer terechte uitspraak voor de bezorgers van Deliveroo en voor al die andere mensen die via rare constructies in schijnzelfstandigheid gedwongen zijn en geldt ook voor situaties waar bewust gekozen wordt voor schijnzelfstandigheid voor zpp-ers om daarmee cao’s en pensioenbijdrages te ontwijken. Deze uitspraak is van veel breder belang dan Deliveroo alleen. Immers op veel meer plaatsten doen mensen werk waarbij de afhankelijkheid groter is dan de onafhankeljkheid. Denk aan kinderopvang, omroepen, zorg en onderwijs.’

Strijd

FNV strijdt al jaren tegen bedrijven als Deliveroo, Uber en Temper. Boufangacha: ‘Deze bedrijven zeggen dat hun medewerkers zzp-ers zijn, maar in de praktijk blijkt dat niet te kloppen. De medewerkers worden wel degelijk aangestuurd en hebben vrijwel geen zeggenschap over tarieven en voorwaarden. Gevolg is dat ze hun eigen verzekeringen, vrije dagen en pensioenen moeten betalen en regelen. Dat gebeurt niet, want het tarief is daarvoor veel te laag. Maar ook de maatschappij loopt geld mis, doordat de bedrijven nu geen premies betalen voor werknemers- en volksverzekeringen als WIA en WW en niet bijdragen aan pensioenfondsen.’

Ingrijpen

FNV vindt dat de overheid nu moet in grijpen. Boufangacha: ‘De Wet DBA, die schijnzelfstandigheid moet tegengaan, wordt al jaren niet gehandhaafd door de overheid. Wij roepen Den Haag op om nu echt in actie te komen, want de constructies van vergelijkbare bedrijven als Deliveroo, Uber en Temper zijn niet goed voor de medewerkers én niet goed voor de arbeidsmarkt en de samenleving als geheel.’

Nederland rechtvaardiger

Boufangacha: ‘We gaan deze finale overwinning nu vieren met de bezorgers en iedereen die zich hier de afgelopen jaren voor heeft ingezet. Nederland is met deze uitspraak een stuk rechtvaardiger geworden. Nu nog robuuste handhaving door de overheid, anders trekt dit soort bedrijven zich niets aan van gerechtelijke uitspraken. Overheid, geef de belastingdienst nu de opdracht om te gaan handhaven!‘"
Ook bij Forbo Flooring gaan ze vierde stakingsweek in,2023-03-23,/nieuwsbericht/sectornieuws/procesindustrie/2023/03/ook-bij-forbo-flooring-gaan-ze-vierde-stakingsweek,"Net als hun collega’s bij Forbo-Novilon staken de werknemers van Forbo Flooring in Assendelft nog zeker een week door. Zij hebben donderdag besloten dat zij hun staking verlengen tot 1 april.

Yolanda Reus, bestuurder FNV Procesindustrie: ‘Dit is natuurlijk heel pijnlijk. De mensen staken hier al drie weken en Forbo laat ze gewoon in de kou staan. Letterlijk, in dit geval. De medewerkers willen iets heel normaals: dat ze ook straks hun boodschappen kunnen betalen zonder in de geldproblemen te komen. Maar het bedrijf haalt de schouders op.’

Meestijgen salarissen met de prijzen

De werknemers eisen 10% meer loon en het meestijgen van de salarissen met de prijzen in de winkels. Daarnaast willen ze een bijdrage ontvangen voor de hoge energiekosten van vorig jaar en een vrije dag op Bevrijdingsdag.

8% is niet genoeg

De staking bij Forbo Flooring duurt al sinds begin maart. Vorige week hebben de medewerkers een iets verbeterd bod voor de lonen massaal verworpen. Reus: ‘Forbo is met zijn bod van 6,5% naar 8% gegaan, maar dat is niet genoeg.’

550 werknemers

Bij Forbo Flooring in Assendelft werken zo’n 550 mensen."
Staking bij Lantor voorbij na beter bod,2023-03-23,/nieuwsbericht/sectornieuws/procesindustrie/2023/03/staking-bij-lantor-voorbij-akkoord-met-8,"De medewerkers van Lantor die dagenlang hun werk hebben neergelegd voor een betere cao, zijn daarvoor beloond. Zij gaan akkoord met de loonsverhoging van 8% die het bedrijf uit Veenendaal heeft neergelegd. Daarmee is de staking afgelopen bij de producent van onder andere halffabricaten voor composietbouw.

Volgens de FNV en het CNV is het aan het doorzettingsvermogen van hun leden te danken dat er nu een verbetering ligt. ‘Dankzij hun lange adem, moest de werkgever wel over de brug komen’, zegt Kitty Huntjens van CNV Vakmensen. ‘Het verbeterde eindbod is nog steeds geen goud, maar wel veel beter te verteren dan wat er tot nu toe lag.’

Grootste probleem is afgewend

De 8% in het laatste eindbod van de directie is een stuk beter dan de 6% die er tot nu toe lag. Agostino Di Giacomo Russo, bestuurder FNV Procesindustrie: ‘Het grootste probleem dat dreigde, namelijk dat de mensen hun boodschappen nier meer konden betalen, is daarmee grotendeels ondervangen.’

Meer mogelijkheden voor thuiswerken

De FNV-bestuurder is ook blij dat Lantor de mogelijkheid om thuis te werken wat heeft verruimd ‘Bovendien hebben we met de werkgever afgesproken komende periode te gaan praten over extra mogelijkheden waarmee medewerkers op een gezonde manier hun pensioenleeftijd kunnen halen’, zegt hij.

Directie moet vertrouwen terugwinnen

Een ander probleem neemt het verbeterde eindbod echter nog niet weg; namelijk het gebrek aan vertrouwen van de werknemers richting hun directie. ‘Dat gevoel sluimert al sinds de overname door aandeelhouders 5 jaar geleden en werd nog eens keihard bevestigd door de opstelling van Lantor de afgelopen weken’, zegt Kitty Huntjens van CNV Vakmensen.

Voor het blok gezet

‘Mensen voelden zich onder druk en voor het blok gezet en vonden dat hun werkgever ze probeerde uit te roken. Dat vertrouwen is niet zomaar terug. De directie zal er hard aan moeten werken om dat voor elkaar te krijgen.’

Van prikactie naar lange staking

Nu de vakbonden formeel hebben ingestemd met het verbeterde eindbod en ook de leden hebben aangegeven ermee te kunnen leven, komt er een einde aan een lange staking. Die groeide eind vorige maand uit van een prikactie van 2 uur, naar een werkonderbreking van 24 uur tot aan een staking van 3 keer 4 dagen.

Staking nooit ons doel

‘Het is nooit ons doel om een staking te organiseren’, zegt Huntjens van CNV. ‘Maar soms moeten medewerkers zich echt even laten gelden om er zelf niet aan onderdoor te gaan. Dat is precies wat de mensen van Lantor gedaan hebben.’

Dit getuigt van lef

‘Wat zij hebben gedaan getuigt van veel lef’, vult FNV’er Di Giacomo Russo aan. ‘Daarvoor zijn ze beloond. Nu is het zaak de verhoudingen weer te normaliseren. Uiteraard heeft Lantor daar de grootste taak in te vervullen, maar de medewerkers moeten hun werkgever daar nu ook de kans toe geven.’"
Werknemers Sabic staken hele week,2023-03-23,/nieuwsbericht/sectornieuws/procesindustrie/2023/03/werknemers-sabic-staken-hele-week,"De werknemers van plasticfabriek Sabic in Bergen op Zoom gaan een week lang staken. Vanaf morgen beginnen ze met het afbouwen van de eerste onderdelen van het bedrijf om uiteindelijk op woensdag de hele productie stil te kunnen leggen.

Paul Smink, bestuurder FNV Procesindustrie: ‘De directie wil maar geen goede salarisverhoging met ons afspreken voor de medewerkers, dus helaas moet het zo. Het bedrijf denkt dat de mensen het wel redden met €235 per maand extra, maar dat is veel te weinig. Daar kan niemand zijn boodschappen en rekeningen van betalen.’

14,3% erbij

Sabic heeft een ultimatum van de FNV woensdag laten verlopen. De FNV eiste daarin een loonsverhoging van 14,3% voor de 1.272 medewerkers. De FNV vindt dat werknemers van Sabic een automatische prijscompensatie verdienen. Dit houdt in dat de salarissen van de werknemers meestijgen met het inflatiecijfer.

En meer reiskostenvergoeding

Verder willen de medewerkers een reiskostenvergoeding van € 0,21 en een vergelijkbare, gunstigere winstdelingsregeling als die van hun collega’s bij Sabic Limburg in Geleen.

Miljarden winst gemaakt

Sabic produceert kunststofkorrels, - platen en -films. Het bedrijf is onderdeel van het schatrijke olieconcern Saudi Aramco uit Saudi-Arabië. Het moederbedrijf heeft vorig jaar € 151,1 miljard winst gemaakt. Smink: ‘Dus je kunt mij niet vertellen dat er geen geld is voor een knappe loonsverhoging in Bergen op Zoom.’"
FNV: Overheid én werkgever verantwoordelijk voor veilige werkvloer tijdens pandemie,2023-03-23,/nieuwsbericht/algemeen-nieuws/2023/03/fnv-overheid-en-werkgever-verantwoordelijk-voor-ve,"De FNV is blij met de uitspraak die de rechter heeft gedaan inzake een zorgmedewerkster die long covid heeft opgelopen op haar werk. De werkgever wordt aansprakelijk gesteld voor de schade die de medewerkster door long covid heeft opgelopen.

Minister Helder heeft toegezegd dat zij met een collectieve tegemoetkomingsregeling komt voor zorgmedewerkers, die in de eerste vier maanden van de pandemie ziek zijn geworden en long covid hebben opgelopen. In april komt zij met een uitgewerkt plan hiervoor.

Een bodemprocedure

De FNV vindt het belangrijk dat deze collectieve tegemoetkomingsregeling er komt, hoewel deze te beperkt van opzet is wat betreft de groep, en in duur en vergoeding. Als de regeling te mager blijkt, start de FNV een bodemprocedure.

Collectieve regeling nodig

FNV-vicevoorzitter Kitty Jong: ‘De uitspraak van de rechter heeft een belangrijke precedentwerking. Werkgevers, maar ook de overheid hebben een verantwoordelijkheid en daarmee aansprakelijkheid. Richtlijnen van de overheid waren onduidelijk en werkgevers wilden geregeld geen persoonlijke beschermingsmiddelen verstrekken, ook als ze wel voorradig waren. Veel zorgmedewerkers met long covid zijn te ziek om persoonlijk een rechtszaak te starten, er is daarom echt een collectieve regeling nodig.’

Vijf zaken tegen werkgever

De FNV wil dus dat minister Helder snel doorpakt met een collectieve regeling; daarnaast kunnen individuele zorgmedewerkers zich melden die hun werkgever aansprakelijk willen stellen. Inmiddels hebben 199 mensen zich gemeld bij Bureau Beroepsziekten van de FNV. In vijf zaken is inmiddels aansprakelijk gesteld.. De uitspraak van de rechter is een steun in de rug voor de melders.

Parlementaire enquête covid

Verder heeft de FNV aan de parlementaire enquêtecommissie die de covid-pandemie gaat onderzoeken gevraagd of zij ook de wisselende overheidsrichtlijnen met betrekking tot bescherming tegen covid op de werkvloer onder de loep wil nemen.

Uitermate relevant

Jong: ‘Wij vinden dit uitermate relevant en hebben inmiddels te horen gekregen dat de commissieleden hierover een zelfstandig oordeel zullen vellen. Ons is er alles aan gelegen dat de overheid de zorgmedewerkers met long covid niet vergeet. Maar wat besluit het kabinet? Om de hoorzitting die zou plaatsvinden over long covid uit te stellen. Waar kunnen onze zorghelden die zijn uitgevallen nu hun verhaal doen?’

Wet Open Overheid

Tenslotte gaat de FNV een WOO (Wet Open Overheid) verzoek indienen bij de overheid, zodat alle relevante overheidscommunicatie in relatie tot long covid en aansprakelijkheid tijdens de pandemie boven tafel komt."
"8% erbij is te weinig, mensen bij Forbo-Novilon staken opnieuw week langer",2023-03-23,/nieuwsbericht/sectornieuws/procesindustrie/2023/03/8-erbij-is-te-weinig-mensen-bij-forbo-novilon-stak,"De werknemers van Forbo-Novilon in Coevorden staken opnieuw een week langer. De staking die morgen zou aflopen wordt verlengd tot zaterdag 1 april.

Janwillem Compaijen, bestuurder FNV Procesindustrie: ‘En dat is geen grapje. Het gaat hard tegen hard. De directie is de mensen iets tegemoet gekomen en wil hen 8% meer salaris geven, maar kun je nauwelijks een verbetering noemen. Daar kun je je boodschappen en rekeningen niet van blijven betalen. We staken door tot Forbo ingaat op onze eisen.’

10% en uitkering voor zwaar jaar

Die eisen zijn: 10% salaris erbij en een eenmalige uitkering waarmee de werknemers worden gecompenseerd voor het financieel zware jaar 2022. De lonen moeten bovendien voortaan blijven meestijgen met de prijzen in de winkels (automatische prijscompensatie). Verder moet het bedrijf het verlof aanvullen dat zij krijgen bij adoptie en bevalling naar 100% (wettelijk krijgen zij 70%).

Staking treft bedrijf flink

De staking bij Forbo-Novilon duurt al bijna drie weken. Compaijen benadrukte eerder dat dit het bedrijf flink treft. ‘De productie, de logistiek; alles ligt plat, er gaat niets meer de deur uit.’ Zo zou er in een week 1,2 miljoen vierkante meter minder vloer worden gemaakt, zo’n 165 voetbalvelden of 10.000 huizen.

330 werknemers

Forbo-Novilon produceert hoogwaardige duurzame vloerbedekkingen. Er werken 330 mensen."
Na maanden van acties doorbraak over verlagen caseload jeugdbeschermers,2023-03-21,/nieuwsbericht/sectornieuws/zorg-welzijn/2023/03/na-maanden-van-acties-doorbraak-over-verlagen-case,"FNV Jeugdzorg en werkgevers in de jeugdbescherming hebben een principeakkoord bereikt over het verminderen van de werkdruk bij jeugdbeschermers en het afbouwen van de caseload. Het akkoord betekent na maanden van actievoeren een doorbraak voor de 5.000 jeugdbeschermers, die gemiddeld tweemaal zoveel kinderen en gezinnen bijstaan dan volgens onderzoek maximaal zou mogen.

‘Deze afspraken bieden nu eindelijk perspectief voor een sector die volledig door zijn hoeven is gezakt.’

De FNV en de werkgevers van de dertien gecertificeerde instellingen (GI’s) in Nederland zijn overeengekomen dat tussen 1 mei en 1 september 2023 het aantal zogeheten jeugdzorgmaatregelen per jeugdbeschermer wordt teruggebracht met anderhalf. Per 1 januari 2024 moet de caseload verder verlaagd zijn tot 2,5 maatregel per fte en daarna wordt de caseload per 4 maanden verder afgebouwd. Het uiteindelijke doel is dat jeugdbeschermers en jeugdreclassering twaalf kinderbeschermingsmaatregelen onder hun hoede hebben, de zogeheten Significantnorm. De FNV hield vorig jaar een inventarisatie in de sector waaruit bleek dat de jeugdbeschermers gemiddeld het dubbele aantal zaken in beheer hebben.

Enorme doorbraak

Maaike van der Aar, bestuurder FNV Jeugdzorg: ‘Dit is een enorme doorbraak. Het afgelopen half jaar hebben jeugdbeschermers duidelijk gemaakt dat de grens niet alleen was bereikt, maar ook ver was overschreden. Zij hebben stapje voor stapje telkens zelf de regie over hun werk teruggepakt. Ze waren bereid om desnoods ook zelf de caseload te verlagen. We zijn enorm trots dat we nu afspraken met werkgevers hebben kunnen maken. Dit geeft de professionals, die al jarenlang een enorm belangrijke sector overeind houden, eindelijk perspectief. Ook voor kinderen en gezinnen betekent het dat ze daardoor meer tijd en aandacht gaan krijgen dan nu het geval is. We gaan eindelijk ruimte maken voor herstel en opbouw.’

Sector aantrekkelijker maken

Op 1 mei is er een inventarisatie van het exacte aantal maatregelen per jeugdbeschermer. Op basis van die meting wordt de caseload vanaf dan gefaseerd verlaagd. Ook zijn er afspraken gemaakt over het verlichten van de administratieve druk en het verbeteren van de werkomstandigheden. Dat is hard nodig om de sector aantrekkelijker te maken en om te voorkomen dat de huidige medewerkers weglopen. Verder wordt de wachtlijst tussen partijen gemonitord. De verwachting is dat die in eerste instantie kan oplopen. Van der Aar: ‘De caseloadverlaging is een noodmaatregel die ervoor zorgt dat er überhaupt nog kwalitatief werk geleverd kan worden. Vanuit hier moeten we de jeugdzorg verder hervormen.’

Overheid aan zet

Voor structurele verbeteringen en ondersteuning van de caseloadverlaging zijn ook gemeenten en het ministerie van Justitie en Veiligheid aan zet. In een brief aan de Tweede Kamer is door beide overheden al een aantal maatregelen voor de middellange en lange termijn voorgesteld. Een richting die de FNV inhoudelijk kan volgen. Maar er is ook steun nodig voor de noodmaatregelen die nu zijn afgesproken. Bijvoorbeeld door tijdelijk soepeler met voorschriften ten aanzien van wachtlijsten om te gaan. Die steun is er vooralsnog niet. Van der Aar: ‘Het gevoel van urgentie moet zich in Den Haag nog vertalen naar snelheid. We hopen dat wij als vakbond daarin nu het goede voorbeeld geven.’

Leden stemmen

Het akkoord tussen FNV en werkgevers wordt de komende weken voorgelegd aan de leden van de FNV. Zij krijgen tot 6 april om te stemmen. Tot die tijd blijven alle reeds lopende acties doorlopen.

Het gehele onderhandelaarsakkoord vind je hier: onderhandelaarsakkoord-werklastvermindering"
2e landelijke staking ziekenhuizen half april,2023-03-21,/nieuwsbericht/sectornieuws/zorg-welzijn/2023/03/2e-landelijke-staking-ziekenhuizen-half-april,"Er komt een tweede landelijke staking in de algemene ziekenhuizen en revalidatiecentra. Nog meer ziekenhuismedewerkers zullen hier aan meedoen. Volgens FNV Zorg & Welzijn, CNV Zorg & Welzijn, werknemersvereniging FBZ en NU’91 laat de werkgeverskoepel NVZ (Nederlandse Vereniging van Ziekenhuizen) het hier op aankomen.

Volgens de vier vakbonden geeft de NVZ geen enkele blijk van urgentie om tot een fatsoenlijke cao voor de ruim 200.000 werknemers in ziekenhuizen en revalidatiecentra te komen.

Draaiboeken

De actiecomités in de ziekenhuizen zijn volop bezig met het maken van draaiboeken voor de tweede actiedag. In deze draaiboeken wordt vastgelegd welke afdelingen meedoen. Deze draaiboeken vormen de basis voor de veiligheidsoverleggen tussen vakbonden, vertegenwoordigers van actiecomités en ziekenhuisdirecties, waarin de afspraken worden gemaakt die nodig zijn om de patiëntveiligheid te waarborgen.

Steeds meer actiebereidheid

De bonden hebben in de voorbereiding van de eerste actiedag gezien dat de actiebereidheid sterk steeg naarmate de actiedag naderde. Een aantal afdelingen had hun draaiboeken niet op tijd klaar om nog mee te kunnen doen met de acties op 16 maart. De actiebereidheid is de afgelopen weken alleen maar toegenomen. Daarom verwachten de bonden ook bij een tweede actiedag meer deelnemende ziekenhuizen en afdelingen en zal de impact van deze tweede stakingsdag nog groter zijn dan die van de eerste. Elise Merlijn, bestuurder FNV Zorg & Welzijn: 'Er is geen twijfel dat wij door zullen gaan tot er een aanvaardbaar resultaat ligt. Wat wij zien is dat wij optrekken met saamhorige medewerkers die onvermoeibaar willen strijden. De druk op een goed cao-resultaat is groot. Ik ben diep onder de indruk.'

16 maart

Vorige week donderdag 16 maart draaiden duizenden werknemers op 64 locaties een zondagsdienst. Dit is het ultieme actiemiddel in de ziekenhuizen. Alleen spoedeisende zorg gaat dan door. De vakbonden schatten in dat op 16 maart zo’n 100.000 werknemers, van ruim 1.400 afdelingen, het werk neerlegden. Alles wijst erop dat de tweede staking in april nog groter wordt. Een flink aantal ziekenhuizen en revalidatiecentra dat de vorige keer niet meedeed sluit nu aan. Ook het aantal afdelingen in ziekenhuizen zal fors toenemen. Dat leiden de vakbonden af uit het aantal draaiboeken dat tot nu toe is ingeleverd.

Harde acties

Het zorgpersoneel grijpt niet snel naar harde acties, zoals een staking. Maar de zorgmedewerkers zijn zo boos dat ze het zwaarste actiemiddel inzetten. Tijdens de actiedag werken ze alsof het een zondag is. Dat betekent dat geplande opnames en poliklinische afspraken niet doorgaan; spoedzorg uiteraard wel. Op 16 maart waren er vooral veel lawaaiprotesten, ‘stille’ tochten en sit-downs. Zorgmedewerkers vinden dat de werkgevers, verenigd in de NVZ, hen ‘laten zitten.’

Eisen vakbonden

De vakbonden eisen onder meer een loonsverhoging van 10% voor 2023 met een bodem. Ook willen de bonden dat werknemers die met het openbaar vervoer reizen de volledige reiskosten vergoed krijgen en dat de kilometervergoeding omhooggaat. De onregelmatigheidstoeslag moet betaald worden over het volledige uurloon, waarbij geen onderscheid gemaakt wordt tussen salarisgroepen. Er moeten goede afspraken worden gemaakt over de vergoeding van de bereikbaarheidsdiensten. Deze moeten in tijd en geld fors worden verhoogd. Ook willen de vakbonden dat de wensen van de werknemer leidend zijn voor de vaststelling van het basisrooster en dat de werknemer hierin een eerste keuze heeft.

Ruim 200.000 medewerkers

De cao Ziekenhuizen geldt voor ruim 200.000 werknemers in ziekenhuizen en revalidatiecentra. Nederland telt 65 ziekenhuizen en 14 revalidatiecentra, waarvan een aantal met meerdere locaties. De cao Ziekenhuizen liep af op 31 januari 2023. De onderhandelingen voor een nieuwe cao verliepen al vanaf het begin uiterst moeizaam."
Teleurgestelde werknemers Sabic klaar voor acties,2023-03-21,/nieuwsbericht/sectornieuws/procesindustrie/2023/03/teleurgestelde-werknemers-sabic-klaar-voor-acties,"De mensen bij Sabic in Bergen op Zoom dreigen met acties. Zij zijn boos en teleurgesteld dat de producent van kunststof hun salarissen amper wil verhogen. De FNV heeft een ultimatum naar het bedrijf gestuurd. Dit loopt af op woensdag om 17.00 uur.

Na vijf rondes onderhandelen en het vragen van de mening van de achterban was het duidelijk: verder praten met Sabic over een nieuwe cao heeft geen zin. Daarom heeft de vakbond begin maart de stekker getrokken uit het overleg. Paul Smink: ‘De medewerkers hebben unaniem aangegeven dat ze klaar staan om actie te voeren.’

Salarissen moeten met 14,3% omhoog

De FNV eist een cao voor een jaar (vanaf 1 januari 2023) en een loonsverhoging van minstens 14,3%. De salarissen moeten bovendien voortaan meestijgen als de prijzen in de winkels omhooggaan (automatische prijscompensatie).

Medewerkers verdienen beter

Sabic stelt hier niet meer dan 4% tegenover, per 1 april 2023, en een eenmalige uitkering van € 1.450. Smink: ‘Veel te weinig. Daar kunnen de mensen hun boodschappen en rekeningen niet van betalen. De Sabic-medewerkers verdienen beter.’

Reiskosten en winstdeling

Andere eisen van de FNV zijn een reiskostenvergoeding van € 0,21 en een vergelijkbare winstdelingsregeling als de collega’s van Sabic Limburg in Geleen.

Krankzinnig rijk olieconcern

Smink: ‘Moederonderneming Saudi Aramco is een krankzinnig rijk olieconcern in Saudi-Arabië. Zij hebben vorig jaar € 151,1 miljard winst gemaakt. En dan zou wat meer salaris voor de mensen in Bergen op Zoom er niet in zitten? Houd toch op.’

Bijna 1.300 werknemers

Bij Sabic werken ongeveer 1.272 mensen. Zij produceren kunststofkorrels, -platen en -films."
Bonden en verzekeringsartsen willen rol verzekeringsarts bij RIV-toets behouden,2023-03-21,/nieuwsbericht/algemeen-nieuws/2023/03/bonden-en-verzekeringsartsen-willen-rol-verzekerin,"Vakbonden FNV, CNV, VCP en verenigingen voor verzekeringsartsen NOVAG en NVVG hebben een petitie en brief aan Tweede Kamerleden aangeboden waarin ze bepleiten dat verzekeringsartsen een rol blijven houden bij de RIV*-toets.

Bij de RIV-toets bekijkt het UWV, of de werkgever zich voldoende heeft ingespannen voor de re-integratie van de werknemer bij de aanvraag voor een WIA-uitkering. Als de arbeidsdeskundige daarover twijfelt, kan deze de hulp inroepen van een verzekeringsarts.

Buitenspel

De Tweede Kamer bespreekt binnenkort of de RIV-toets moet worden aangepast, waarbij de verzekeringsarts buitenspel komt te staan. Daartoe is een wetsvoorstel ingediend. Het medisch oordeel van de bedrijfsarts kan dan niet meer gecontroleerd worden door een verzekeringsarts. Nu kan nog een loonsanctie aan de werkgever worden opgelegd als blijkt, dat deze zich onvoldoende heeft ingespannen om een werknemer te laten re-integreren. De werkgever moet dan de re-integratie-periode verlengen.

Inkomensval

Kitty Jong, vicevoorzitter FNV: ‘De rechtspositie van de werknemer wordt met deze wetswijziging onaanvaardbaar verzwakt omdat het bindende oordeel van een verzekeringsarts vervalt. Geen enkele werknemer mag alleen afhankelijk zijn van het oordeel van een bedrijfsarts, die door de werkgever wordt betaald. Een onafhankelijke verzekeringsarts móet kunnen beoordelen of de werkgever voldoende heeft gedaan aan de re-integratie, al helemaal in deze tijden van schaarste. Het inkomen van werknemers is ervan afhankelijk; de WIA veroorzaakt een flinke inkomensval. Als de werkgever er met de pet naar heeft gegooid, moet er een sanctie opgelegd kunnen worden. Dat gaan wij vandaag duidelijk maken.’

60 miljoen

Door dit wetsvoorstel nemen de WIA-lasten in totaal met structureel 60 miljoen euro toe. Dat betekent dat er 4000 mensen meer de WIA instromen, die goed hadden kunnen re-integreren. De bonden en verzekeringsartsen vinden dat werkgevers voldoende zijn ontzorgd door zogenaamde ‘ontzorgverzekeringen’. En dit wetsvoorstel komt sowieso te vroeg, omdat een commissie nog uitgebreid naar het hele stelsel van arbeidsongeschiktheid gaat kijken.

Onafhankelijke rol

Wim Van Pelt, voorzitter NOVAG: ‘De politiek denkt misschien dat dit wetsvoorstel de druk op verzekeringsartsen vermindert. Maar 80% van de verzekeringsartsen denkt dat het wetsvoorstel juist zal leiden tot minder re-integratie van zieke werknemers, meer werk voor verzekeringsartsen en meer WIA instroom. Om nog maar te zwijgen over de onzekere rechtspositie en procedures waarin zieke werknemers terecht zullen komen. Laat ons onze onafhankelijke rol vervullen, die is nodig.’

*Re-Integratie-Verslag

Dinsdag 21 maart om 13.30 uur is het manifest en de brief aan de Tweede Kamer aangeboden. Zie hier ook de brief."
Uber- en andere taxichauffeurs voeren opnieuw actie,2023-03-20,/nieuwsbericht/sectornieuws/vervoer/2023/03/uber-en-andere-taxichauffeurs-voeren-opnieuw-actie,"Uberchauffeurs en andere taxichauffeurs voeren dinsdag 21 maart opnieuw actie voor een eerlijke taximarkt. De actie begint om 14.00 uur bij het stadion van ADO Den Haag. De chauffeurs zullen daarna in colonne naar het Tweede Kamergebouw rijden waar Uber-klokkenluider Mark MacGann spreekt met de commissie Financiën. Voorafgaand daaraan praten de chauffeurs informeel met een aantal Tweede Kamerleden.

De laatste maanden zijn er in Amsterdam en Rotterdam al veel acties geweest van platformchauffeurs (Uber, Bolt) maar ook van taxicentralechauffeurs, mede georganiseerd door de FNV. Ook legden ze spontaan het werk neer.

Voorkeursbehandeling

De acties waren niet alleen gericht op Uber en Bolt zelf, maar ook op gemeenten die verantwoordelijk zijn voor het lokale taxibeleid. Taxiplatforms lijken een voorkeursbehandeling te krijgen, waardoor zowel de platformchauffeurs als de taxicentralechauffeurs de klos zijn. Het is de FNV en de chauffeurs al jaren een doorn in het oog.

Onder het minimumloon

De FNV heeft eerder berekend dat taxichauffeurs bij Uber na aftrek van hun kosten meestal niet eens het loon uit de Taxi-cao halen. Soms zitten zij zelfs onder het minimumloon. Ook zijn ze niet verzekerd voor pensioen en arbeidsongeschiktheid en bouwen ze geen vakantiedagen en vakantiegeld op.

Een belangrijke dag

21 maart is een belangrijke dag om actie te voeren. Het is de dag dat Mark MacGann, de man die tussen 2014 en 2016 verantwoordelijk was voor al het lobbywerk in Europa voor Uber, de Tweede Kamer bezoekt. Dat is op uitnodiging van de Kamerleden Financiën.

Kwalijke praktijken

Uit diverse verklaringen die MacGann heeft geuit in andere landen is gebleken hoe nationale overheden Uber hebben bevoordeeld. Ook zijn kwalijke praktijken aan het licht gekomen richting taxichauffeurs. De FNV en chauffeurs komen morgen op voor een eerlijke taximarkt.

Hoger beroep

Er loopt een rechtszaak tegen Uber. De FNV heeft in 2021 in eerste aanleg een rechtszaak gewonnen, maar Uber heeft er tot op heden alles aan gedaan om de uitvoering van de uitspraak te frustreren en heeft op geen enkele manier geluisterd naar de wensen van de chauffeurs. Daarom zijn chauffeurs ook samen met de FNV actie gaan voeren. Op 13 juni vindt de zitting in hoger beroep plaats.

Samen naar Den Haag

Alle acties die de laatste maanden zijn gevoerd, hebben nog niet het gewenste effect gehad en daarom trekken de chauffeurs samen naar Den Haag om de landelijke politiek - nogmaals - te vragen om in te grijpen."
Zaak Hongaarse chauffeurs Van den Bosch Transport opnieuw verwezen naar Gerechtshof,2023-03-17,/nieuwsbericht/sectornieuws/vervoer/2023/03/zaak-hongaarse-chauffeurs-van-den-bosch-transport,"In de langslepende zaak van tien Hongaarse chauffeurs tegen Van den Bosch Transport oordeelde de Hoge Raad vandaag dat de zaak nogmaals beoordeeld moet worden door het Gerechtshof.

Opnieuw oordeel geven

De Hoge Raad is van mening dat het Gerechtshof, dat eerder oordeelde dat de Hongaarse chauffeurs recht hebben op Nederlandse cao-loon, in haar uitspraak onvoldoende heeft gemotiveerd waarom Nederlands- en niet Hongaars recht van toepassing is op de arbeidscontracten van de chauffeurs. Een ander gerechtshof moet nu opnieuw en voor de derde keer een oordeel geven over de zaak.

Waar gaat de zaak ook alweer over…

In de zaak die al vele jaren loopt, maakten tien Hongaarse chauffeurs in 2013 aanspraak op het Nederlandse cao-loon. Dat de chauffeurs dat deden was ook niet zo gek. De Hongaren kregen een Hongaars loon dat veel lager is dan het Nederlandse. De chauffeurs deden echter exact hetzelfde werk als hun Nederlandse collega’s. Nadat de chauffeurs kenbaar hadden gemaakt Nederlands loon te willen ontvangen, werden ze zonder pardon ontslagen. Daarop stapten de chauffeurs met FNV naar de rechter. Inmiddels duurt de zaak al zo lang dat twee van de betrokken chauffeurs helaas al zijn overleden.

Het altijd weer goede nieuws van Van den Bosch…

In de media zet het bedrijf de zaak uiteen als complex en viert het bedrijf elke stap als overwinnen. Dat deden ze zelfs na een inval van de Inspectie Leefomgeving en Transport die op vele misstanden stuitte.

De evolutie van de zaak heeft de sector in bredere zin veel goed gedaan met het aanscherpen van wetgeving en het aansprakelijk kunnen stellen van opdrachtgevers. Opdrachtgevers zijn zich inmiddels meer bewust dan ooit dat ze transportbedrijven niet zomaar kunnen vertrouwen als het gaat om naleving van wet- en regelgeving. Hoe er in de praktijk wordt omgegaan met chauffeurs die voor hun rechten op proberen te komen, laat het begin van deze zaak goed zien: de chauffeurs worden ontslagen, waarbij een bedrijf het naderhand allemaal erg complex vindt en er alles aan doet om procedure te rekken. Zo ook deze nieuwe stap in deze zaak. FNV heeft er alle vertrouwen in dat ook het volgende gerechtshof gewoon opnieuw en beter gemotiveerd gaat oordelen dat de chauffeurs gewoon recht hebben op Nederlands loon.

Uitspraak in vergelijkbare Belgische zaak

In een vergelijkbare zaak tegen een bedrijf uit Litouwen oordeelde de strafrechter in Brugge afgelopen vrijdag dat chauffeurs uit Litouwen, Oekraïne en Wit- Rusland recht hebben op Belgisch loon, omdat ze feitelijk in België werken. Ook wees de Belgische rechter individuele vorderingen van chauffeurs, tot wel €69.000, die zich in de procedure gemeld hadden, direct toe. Die zaak laat de effectiviteit en het afschrikwekkend effect van het Belgische systeem zien. Zelfs de CEO van het bedrijf, een voormalig viceminister van transport uit Litouwen, kreeg een voorwaardelijke gevangenisstraf van een half jaar opgelegd. Echter in Nederland ontspringen bedrijven als Van den Bosch tot nu toe de dans door een trage rechtsgang en een weinig afschrikwekkend overheidsoptreden."
Stakers Forbo Flooring wijzen nieuw loonbod af en staken door,2023-03-17,/nieuwsbericht/sectornieuws/procesindustrie/2023/03/stakers-forbo-flooring-wijzen-nieuw-loonbod-af-en,"De stakende werknemers van Forbo Flooring in Assendelft hebben vandaag een nieuw loonbod van de Forbo directie massaal afgewezen. Evenals eerder hun collega’s bij Forbo-Novilon in Coevorden. De al aangekondigde staking voor volgende week gaat gewoon door.

Massaal weggestemd

Yolanda Reus, bestuurder FNV Procesindustrie: ‘De directie dacht weg te kunnen komen met een enigszins verhoogd loonbod, maar die vlieger gaat niet op. De stakers hebben dit vanochtend massaal weggestemd. Men blijft de mensen op de werkvloer niet echt serieus nemen, mede waardoor de stakingsbereidheid onverminderd hoog blijft en er volgende week dus gewoon wordt door gestaakt!’

Er moet 14,3% bij

De werknemers van Forbo Flooring staken sinds begin maart voor een beter salaris. Het bedrijf heeft toen een ultimatum laten verlopen van de FNV. Daarin eiste de vakbond een cao voor een jaar waarin de lonen met 14,3% omhooggaan. Verder moeten de salarissen voortaan meestijgen met de prijzen in de winkels (automatische prijscompensatie).

Bij Forbo Flooring in Assendelft werken zo’n 550 mensen."
FNV spreekt 10% meer loon af bij Cabot na week staken,2023-03-16,/nieuwsbericht/sectornieuws/procesindustrie/2023/03/fnv-spreekt-10-meer-loon-af-bij-cabot-na-week-stak,"10% extra salaris. Dat krijgen de werknemers van chemiebedrijf Cabot in Rotterdam. De FNV heeft dit afgesproken met de directie. Het laatste woord is aan de leden van de vakbond. Zij kunnen maandag stemmen op het resultaat.

Celil Çoban, bestuurder FNV Procesindustrie: ‘De mensen wilden er 10% bij en die 10% krijgen ze nu. Met dank aan henzelf, want zij hebben er zeven dagen voor gestaakt. Met deze loonsverhoging kunnen de medewerkers tenminste hun boodschappen blijven betalen.’

Een week platgelegen

Het chemiebedrijf in het Botlekgebied in Rotterdam heeft een week platgelegen. Alleen de minimale veiligheidsbezetting was aanwezig. Çoban: ‘Je ziet ook hier weer dat staken loont. Het bedrijf erkent inmiddels ook dat er iets moet gebeuren aan de werkdruk en de bezetting. Wij gaan samen kijken hoe we de werkdruk omlaag kunnen krijgen bij Cabot.’

Cao voor een jaar

De nieuwe cao bij Cabot krijgt een looptijd van een jaar (tot en met 31 augustus 2023).

110 werknemers

Cabot in Rotterdam produceert roet(deeltjes) – carbon black – voor onder andere de rubber- en kunststofindustrie. Er werken zo’n 110 mensen."
Stakers Forbo Flooring houden stille tocht,2023-03-16,/nieuwsbericht/sectornieuws/procesindustrie/2023/03/stakers-forbo-flooring-houden-stille-tocht,"De stakende werknemers van Forbo Flooring in Assendelft houden morgen een stille tocht langs de overige vloerenbedrijven van het concern in Krommenie en Wormerveer. Zij staan hiermee stil bij de tijden dat Forbo nog een sociaal bedrijf was voor zijn medewerkers.

Yolanda Reus, bestuurder FNV Procesindustrie: ‘Want helaas is dat niet meer zo. De directie neemt de mensen op de werkvloer totaal niet serieus en wil hen dit jaar afschepen met een zeer magere loonsverhoging. Wij vinden dat heel triest.’

Er moet 14,3% bij

De werknemers van Forbo Flooring staken sinds begin maart voor een beter salaris. Het bedrijf heeft toen een ultimatum laten verlopen van de FNV. Daarin eiste de vakbond een cao voor een jaar waarin de lonen met 14,3% omhooggaan. Verder moeten de salarissen voortaan meestijgen met de prijzen in de winkels (automatische prijscompensatie). Forbo wil niet verder gaan dan 6,5%.

Staking een week langer

De FNV heeft donderdag bekendgemaakt dat de staking bij Forbo Flooring nog minstens een week langer duurt, tot maandag 27 maart. Reus: ‘De bal ligt bij Forbo, zij moeten met een verbeterd eindbod komen. De werknemers geven een kneiterhard signaal af: zij staken door tot de directie tegemoetkomt aan hun eisen.’

Alles ligt plat

Ook bij zusterbedrijf Forbo-Novilon in Coevorden hebben de mensen het werk neergelegd, in ieder geval tot en met zondag. Zij eisen eenzelfde loonsverhoging en een eenmalige compensatie voor het financieel zware jaar 2022. Janwillem Compaijen, bestuurder FNV Procesindustrie: ‘Dit treft het bedrijf heel erg. De productie, logistiek; alles ligt plat, er gaat niets meer de deur uit.’

Zo'n 550 werknemers

Bij Forbo Flooring in Assendelft werken zo’n 550 mensen."
Werknemers Forbo Flooring staken week langer,2023-03-16,/nieuwsbericht/sectornieuws/procesindustrie/2023/03/werknemers-forbo-flooring-staken-week-langer,"De mensen bij Forbo Flooring verlengen hun staking tot maandag 27 maart. Het vloerenbedrijf in Assendelft wil aan hen nog altijd geen knappe loonsverhoging geven.

Yolanda Reus, bestuurder FNV Procesindustrie: ‘Wat moet dat moet. De mensen geven een kneiterhard signaal af aan de directie: wij staken door tot jullie ons tegemoetkomen. De bal ligt bij Forbo. Dat moet komen met een veel beter eindbod voor de cao.’

6,5% is veel te weinig

Het bedrijf wil zijn werknemers er dit jaar niet meer bij geven dan 6,5% extra salaris. Reus: ‘Veel te weinig. Daar kunnen de mensen hun boodschappen niet van betalen.’ Daarom moet er een cao komen voor een jaar, waarin de lonen omhooggaan met minstens 14,3% en blijven meestijgen met de prijzen in de winkels (automatische prijscompensatie).

Staking sinds begin maart

De medewerkers staken sinds begin maart. Forbo heeft toen een ultimatum van de FNV laten verlopen. Ook bij zusterbedrijf Forbo-Novilon in Coevorden wordt gestaakt voor een betere cao.

550 werknemers

Bij Forbo Flooring in Assendelft werken zo’n 550 mensen."
FNV Luchtvaart erkend als vakbond bij easyJet,2023-03-16,/nieuwsbericht/sectornieuws/vervoer/2023/03/fnv-luchtvaart-erkend-als-vakbond-bij-easyjet,"FNV Luchtvaart gaat de medewerkers van easyJet vertegenwoordigen bij de onderhandelingen voor een nieuwe cao. De afgelopen maanden heeft ongeveer 40% van het cabinepersoneel van easyJet zich aangesloten bij FNV Luchtvaart. Zij hadden één duidelijke wens: vertegenwoordiging door de FNV bij de cao-onderhandelingen én een goede cao. Door te dreigen met acties is FNV Luchtvaart erkend als vakbond bij easyJet.

De cao voor het cabinepersoneel verloopt op 1 april. Tot twee keer toe is een principe-akkoord tussen easyJet en de Vereniging Nederlands Cabinepersoneel (VNC) afgewezen door de VNC-leden. De FNV was toen nog niet betrokken bij het overleg. In april zal de FNV wel aan tafel zitten bij de onderhandelingen met easyJet. Onder druk van een ultimatum en eventuele acties is easyJet dus overgegaan tot erkenning van FNV Luchtvaart als officiële gesprekspartner.

Kijken uit naar onderhandelingen

Stijn Jansen, bestuurder FNV Luchtvaart: 'Wij zijn heel blij dat we eindelijk de belangen van onze leden bij easyJet en hun collega’s kunnen vertegenwoordigen aan de cao-tafel. De inflatiecrisis raakt onze leden heel hard en wij gaan ons inzetten voor een goede loonsverhoging. Ook willen wij graag afspraken maken over werkbare roosters. Onze leden waren bereid om in actie te komen, zodat de FNV aan tafel kwam. Wij zijn er trots op dat dit gelukt is en we kijken uit naar de onderhandelingen.'"
Onderzoek naar verminderen behandelduur jeugdzorg is kwalijk en schadelijk,2023-03-15,/nieuwsbericht/sectornieuws/zorg-welzijn/2023/03/onderzoek-naar-verminderen-behandelduur-jeugdzorg,"Uit de deze week gepresenteerde ‘Verkenning naar het verminderen van de behandelduur in de jeugdzorg’ blijkt dat kortere behandeltrajecten voor kwetsbare jongeren en gezinnen nauwelijks tot besparingen leiden en dat onduidelijk is welke effecten ze hebben op de kwaliteit van de zorg. Staatssecretaris Van Ooijen van Volksgezondheid, Welzijn en Sport (VWS) hoopte op deze manier een discutabele bezuiniging van 500 miljoen euro te kunnen doorvoeren.

FNV Jeugdzorg stelt vandaag in een brief aan de Tweede Kamer dat de conclusies van de verkenning opnieuw duidelijk maken dat rücksichtslos bezuinigen op een sector die op omvallen staat kwalijk en schadelijk is.

Vandaag, exact een jaar geleden, stonden 7.000 jeugdzorgprofessionals, -experts en ervaringsdeskundigen op het Malieveld om te protesteren tegen een aangekondigde bezuiniging van 500 miljoen euro op de jeugdzorg. Die komt bovenop een bezuiniging van 1 miljard euro die de alsmaar vertraagde hervorming van de sector moet opleveren. Dat maakt dit de grootste bezuiniging op de jeugdzorg ooit. Maaike van der Aar, bestuurder FNV Jeugdzorg: ‘En dat terwijl het personeelstekort enorm is, de werkdruk gigantisch en de wachtlijsten steeds verder oplopen. Met alle, soms fatale, gevolgen van dien.’

Pijn

Een plan om die besparing te realiseren was er niet, en is er nog steeds niet. Een richting wel. Zo liet staatssecretaris Van Ooijen weten dat onder meer een eigen bijdrage voor gezinnen en het verkorten van de behandelduur tot de mogelijkheden behoren. De sector is faliekant tegen beide richtingen, omdat het de pijn eenzijdig neerlegt bij medewerkers en gezinnen. Het druist volgens hen in tegen de beroepscode. Die conclusie werd vorig jaar kracht bijgezet door een petitie die door ruim 9.000 jeugdzorgmedewerkers is ondertekend en uit de massale protestmanifestatie op het Malieveld van een jaar geleden.

Gemakkelijker gezegd dan gedaan

Uit de deze week gepresenteerde ‘Verkenning naar het verminderen van de behandelduur in de jeugdzorg’ blijkt dat het verkorten van de behandelduur gemakkelijker gezegd is dan gedaan. Op bijna geen enkele onderzochte maatregel blijkt een significante besparing te behalen of er is onvoldoende onderbouwing om daar vanuit te kunnen gaan. Van der Aar: ‘We gaan daarom niet mee in het verder verschralen van gegeven zorg. Medewerkers willen niet nog verder inleveren op kwaliteit, tijd en aandacht, de eigen gezondheid en werkplezier. Dit wordt de afgelopen jaren al veelvuldig gedaan; via budgetplafonds, scherpere beschikkingen, minder uren en minder geld voor de geleverde minuten en het opvangen van zieke of vertrokken collega’s.’

De Jeugdsprong

De FNV heeft samen met Stichting Beroepseer en talloze andere organisaties en stakeholders in de jeugdzorg een plan geschreven dat wel tot verbeteringen én besparingen leidt. Deze aanbevelingen staan in het rapport ‘De Jeugdsprong’ en worden door de sector in hun volledige breedte ondersteund. Van der Aar: ‘Maar de staatssecretaris luistert nog altijd liever niet naar de sector zelf en zoekt naar argumenten om zijn eigen ideeën door te kunnen voeren. De mensen die het werk daadwerkelijk uitvoeren nemen ondertussen noodgedwongen steeds meer zelf de regie over hun werkzaamheden. Zij zeggen: liever minder gezinnen goed helpen, dan veel gezinnen half.’

De 'Verkenning' vindt je hier: eindrapport-verkenning-maatregelen-behandelduur-jeugd
 Onze Kamerbrief hier. reactie-rapport-vermindering-behandelduur-jeugdzorg
 En de Jeugdsprong kun je hier vinden.Manifest-Jeugdsprong-2"
Cao onderhandelingsresultaat bereikt met Hibin,2023-03-15,/nieuwsbericht/sectornieuws/bouwen-en-wonen/2023/cao-onderhandelingsresultaat-bereikt-met-hibin,"FNV Bouwen & Wonen heeft gisteravond, evenals de overige betrokken bonden, een cao onderhandelingsresultaat bereikt met Hibin, groothandelaar in bouwmaterialen, met aangesloten bedrijven als BMN, Bouwmaat en Raab Karcher. Werkonderbrekingen en stakingen worden opgeschort.

Staken loont

Osman Yildiz, FNV Bouwen & Wonen cao onderhandelaar: ‘Onze strijdbare leden hebben via een aantal werkonderbrekingen aangetoond dat ze een goede cao waard zijn en dat staken loont! Voor vrijdag stonden er bovendien al op tal van locaties 24-uursstakingen in de steigers. De acties worden nu opgeschort tot onze leden over dit onderhandelingsresultaat hebben gestemd. Wij leggen dit positief aan ze voor. De werknemers in de laagste schalen krijgen een forse loonsverhoging, van 9,4%, die zij hard nodig hebben om rond te kunnen komen in deze sombere tijden van voortdurend hoge inflatie. En gemiddeld gaat iedereen er 8,4 % op vooruit. Dat is aanzienlijk meer dan het eerder door onze leden afgewezen magere eindbod van Hibin (4,5 % + € 50).’

Dit zijn de cao afspraken

Cao looptijd tot 1 april 2024

Loon:

Per 1-7-2023: 6% + €75 (heb je al een loonsverhoging gehad, dan wordt dit verrekend).

Een eenmalige uitkering van €1.100,– bruto voor die bedrijven, die het advies van Hibin ( (2,5% + €50,- per 1-1-2023) niet hebben gevolgd en dus geen loonsverhoging hebben doorgevoerd.

Een eenmalige uitkering van €350,- bruto voor die bedrijven, die het advies van Hibin wel hebben gevolgd.

Hibin leden zullen de eenmalige uitkering z.s.m. doorvoeren.

Een verplichte reiskostenregeling in overleg met het eigen personeel.

Hiermee bedraagt de gemiddelde loonsverhoging 8,4%. Voor de functies tot loongroep 6, zoals magazijnmedewerkers, chauffeurs, verkoopmedewerkers en administratief medewerkers, komt de gemiddelde loonsverhoging op 9,4%.

Onze leden ontvangen een link waarmee ze kunnen stemmen over dit onderhandelingsresultaat.

Woning- en utiliteitsbouw

De bij Hibin aangesloten bedrijven leveren bouwmaterialen voor voornamelijk de woning- en utiliteitsbouw. Onder de cao vallen ruim 9.000 werknemers. De vorige cao liep op 31 december af."
Eisen Arbeidsinspectie versterken roep dat het op Schiphol anders moet,2023-03-14,/nieuwsbericht/sectornieuws/schiphol/2023/03/eisen-arbeidsinspectie-versterken-roep-dat-het-op,"FNV is tevreden over de eisen voor het terugdringen van dieselmotoremissie die de Nederlandse Arbeidsinspectie (NLA) vandaag oplegde aan Schiphol en andere bedrijven die op de luchthaven werken. De Inspectie eist onder andere dat binnen negen maanden dieselvoertuigen worden vervangen op de plekken waar de meeste blootstelling plaatsvindt. Daar waar dat technisch niet mogelijk is, moet de uitstoot van dieselmotoren worden teruggedrongen.

Verder moet er ruim baan komen voor het uitvoeren van een periodiek arbeidsgezondheidskundig onderzoek (pago), waarbij gezondheidseffecten vroegtijdig in beeld komen. En tenslotte moeten per direct hulpmiddelen voor de bagageafhandeling worden gebruikt om de fysieke belasting te minimaliseren.

Tik op de vingers

Bij de meeste bedrijven op Schiphol is veel mis. Zo is er geen registratie van persoonlijke blootstelling aan dieselmotoremissie en andere gevaarlijk stoffen en zijn inventarisaties van de risico’s onvolledig. Ook is er geen aanbod van een wettelijk verplicht preventief gezondheidsonderzoek en ontbreekt een plan van aanpak om blootstellling aan kankerverwekkende stoffen te minimaliseren. Verder zijn technisch aanwezige oplossingen - zoals walstroom, walventilatie en elektrische voertuigen - wel beschikbaar, maar worden ze niet gebruikt. En weten we dat de fysieke belasting té groot is: de NLA stelt vast dat de norm met een factor twee wordt overschreden. Op de meeste van deze punten tikt de inspectie de luchthavenbedrijven flink op de vingers.

Jarenlang vrij baan gegeven

'Na honderden klachten van werknemers over veel te zware lichamelijke belasting en de vele werknemers die hier gezondheidsschade aan over hebben gehouden, is het goed dat de Arbeidsinspectie nu gaat handhaven. De overheid heeft jarenlang Schiphol-bedrijven vrij baan gegeven en door de moordende concurrentie zijn de werkers daar de dupe van. Maar aan die praktijken komt gelukkig nu een eind', zegt Jaap de Bie, vakbondsbestuurder FNV Schiphol.

Jaap de Bie: 'De tijd van uitstelgedrag is voorbij en als ze dat proberen, zitten wij er als FNV bovenop! We kijken ook uit naar het handhavingsbesluit van de NLA over het gebruik van aggregaten en vliegtuigmotoren: ook dat moet snel aan banden gelegd worden: je voelt het je longen inkruipen als je op het platform komt.'

Bagageafhandelaars

Ook eist de Arbeidsinspectie dat de medewerkers die de bagageafhandeling op Schiphol voor hun rekening nemen, meteen hulpmiddelen moeten krijgen als ze zwaar sjouwwerk doen. Er moeten direct hulpmiddelen voor de bagageafhandeling worden ingezet én binnen twee jaar moet het gemechaniseerd zijn.

Notoire wetsovertreders nu aangepakt

Kitty Jong, vicevoorzitter FNV: 'Jarenlang koesterden neoliberale kabinetten de fantasie dat structurele handhaving onnodig was. Bedrijven enkel vragen zichzelf te reguleren, zou genoeg zijn. Het tegendeel bleek. Iedereen claimde veiligheid en gezondheid belangrijk te vinden, maar in de bestuurskamers van deze bedrijven wilden ze graag wel de lusten, maar niet de lasten dragen en bleef preventie uit. Tot nu. De FNV krijgt op vrijwel alle punten gelijk. Wat onze kaderleden zien en voelen, bevestigt nu de Arbeidsinspectie: notoire wetsovertreders worden nu aangepakt.’

Belang van de werknemers prevaleert

Ook verheugend te noemen is de conclusie van de Inspectie dat ‘het belang van de bescherming van de veiligheid en de gezondheid van de werknemers, net als het algemene belang, prevaleren boven het belang van Schiphol dat onvoldoende maatregelen neemt om te voldoen aan wet- en regelgeving'. Ook vindt de NLA dat Schiphol sneller dan het zelf stelt, elektrificatie kan realiseren wat betreft de dieselmotoremissie."
Stakingen streekvervoer vanaf donderdag opgeschort,2023-03-14,/nieuwsbericht/algemeen-nieuws/2023/03/stakingen-streekvervoer-vanaf-donderdag-opgeschort,"Vakbonden FNV en CNV hebben vandaag bij de landelijke manifestatie in Utrecht bekend gemaakt dat zij de stakingen in het streekvervoer van donderdag 16 maart tot en met in ieder geval 24 maart opschorten. Dat hebben de bonden besloten om de verkenners hun werk te kunnen laten doen.

Deze verkenners, Han Busker en Harry van der Kraats, zijn gisteren door staatssecretaris I en W (Infrastuctuur en Waterstaat) Vivianne Heijnen aangesteld om werkgevers en werknemers weer aan tafel te krijgen. De staatssecretaris was vandaag aanwezig bij de manifestatie en nam een witboek in ontvangst.

Stemmen is geborgd

De aangekondigde staking van 15 maart gaat door. Mensen die slecht ter been zijn of een beperking hebben en afhankelijk zijn van het openbaar vervoer om te gaan stemmen, kunnen zich melden. Er wordt daartoe een meldpunt geopend. Later vandaag volgt daar meer informatie over.

Verkenners

Marijn van der Gaag, bestuurder FNV Streekvervoer: ‘Er is ons alles aan gelegen om tot een goed cao-resultaat te komen, dát is waar we voor strijden met de stakingen. We gaan er dan ook alles aan doen om er uit te komen; we verwachten dat de verkenners de partijen dichter bij elkaar kunnen brengen. Het is goed dat het kabinet uiteindelijk gevoelig is voor de roep van de chauffeurs om meer verantwoordelijkheid te nemen in dit langdurige conflict.’

Eerlijke kans

Hanane Chikhi, onderhandelaar CNV Vakmensen: ‘Gisteren hebben we voor het eerst in bijna twee maanden weer met de werkgevers om de tafel gezeten. Dat was een belangrijke eerste stap; nu willen we het proces met de verkenners graag een eerlijke kans geven. Daarom hebben we vandaag, samen met FNV, besloten tot een stakingspauze. Daarna kijken we hoe de situatie ervoor staat. Want ons uiteindelijke doel staat vast: een goede cao voor al die duizenden werknemers in het openbaar vervoer, met harde afspraken over het aanpakken van de hoge werkdruk, een loonsverhoging die recht doet aan de hoge inflatie en een regeling om eerder te kunnen stoppen met werken.’"
Donderdag opnieuw 24-uursstaking bij Fokker ELMO,2023-03-14,/nieuwsbericht/sectornieuws/metaal/2023/03/donderdag-opnieuw-24-uursstaking-bij-fokker-elmo,"FNV Metaal kondigt opnieuw een 24-uursstaking aan -op 16 maart- bij Fokker ELMO in Hoogerheide. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond. Op 14 februari werd hiervoor ook al gestaakt.

Actiebereidheid blijft groot

FNV Metaal bestuurder Jan Meeder: ‘De Fokker directie gaat nog steeds niet concreet in op onze eisen. Dus gaan we nu wederom staken. De actiebereidheid onder onze leden blijft groot. Het wordt hoog tijd dat de directie een gelijkluidende regeling voor alle getroffen Fokker werknemers met ons afspreekt!’

Locatie/tijd:

Aviolandalaan 333, Hoogerheide

Stakers registreren zich op donderdag 16 maart, van 08.00 – 09.30 uur

Buiten de bonden om

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Onlangs bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Te gek voor woorden

Jan Meeder: ‘Dit alles blijft natuurlijk te gek voor woorden. Dit pikken onze leden bij Fokker ELMO echt niet! Wij blijven een gelijkwaardige behandeling en een gelijkluidende regeling eisen voor alle Fokker werknemers. Het gaat tenslotte om duizenden euro’s meer per werknemer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers.

Stormachtig

Aan veel meer cao-tafels is het onrustig. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er deze week stakingen en acties in het streekvervoer en in de ziekenhuizen, en ook bij Forbo, Cabot en Hibin. Bij TEAM Terminal zijn er stiptheidsacties na verlopen van het ultimatum, bij ING zijn er ook acties in voorbereiding. Afgelopen weken waren er ook stakingen bij regionale treinen en bussen, bij de sociale werkbedrijven, de gemeenten, Douwe Egberts, zorgtaxi’s, Intertek, Lantor, de touringcars en ETOS. Ook in de jeugdzorg zijn er acties. De roep om verandering zwelt aan en werknemers zien dat ze niet alleen staan."
Duizenden buschauffeurs verwacht tijdens landelijke manifestatie in Utrecht,2023-03-13,/nieuwsbericht/algemeen-nieuws/2023/03/duizenden-buschauffeurs-verwacht-tijdens-landelijk,"De aangekondigde landelijke manifestatie in het streekvervoer trekt morgen naar verwachting duizenden buschauffeurs naar de Jaarbeurs in Utrecht. Namens de werknemers overhandigen vakbonden FNV en CNV een witboek en een petitie aan de staatssecretaris van Infrastructuur en Waterstaat, Vivianne Heijnen. Hiermee vragen de bonden aandacht voor het vastgelopen cao-conflict in het openbaar vervoer.

Al wekenlang voeren werknemers in het openbaar vervoer actie voor een goede cao, met onder meer afspraken over een goede loonsverhoging, het aanpakken van de hoge werkdruk en een regeling om eerder te kunnen stoppen met werken. Ook voor deze week staan weer twee actiedagen gepland, op dinsdag en woensdag.

Toekomst van het streekvervoer

Marijn van der Gaag, bestuurder FNV Streekvervoer: ‘Het is positief dat de staatssecretaris ons witboek in ontvangst komt nemen. Eindelijk neemt het kabinet enige verantwoordelijkheid. We hebben al een tijd aangedrongen op hun bemoeienis bij onze cao-strijd. Den Haag heeft te lang weggekeken. Natuurlijk gaat het ons om loon, werkdruk en andere afspraken op de korte termijn. Maar het gaat óók om de toekomst van het streekvervoer, met name op het platteland waar lijnen verdwijnen. Zoveel mensen zijn afhankelijk van het streekvervoer, dat moet gewoon een zaak zijn waar Den Haag zich mee gaat bemoeien.’

Vandaag voor het eerst weer bij elkaar

Vanmiddag kwamen de cao-partijen voor het eerst in bijna twee maanden weer bij elkaar. ‘Een doorbraak heeft dit nog niet opgeleverd’, zegt onderhandelaar Hanane Chikhi van CNV Vakmensen. ‘Wel is het een positieve stap dat we vandaag weer met elkaar om de tafel hebben gezeten. We hebben afgesproken om het overleg een vervolg te geven. Vroeg of laat moeten we toch een oplossing bereiken. We vinden het vooral belangrijk dat we concrete afspraken gaan maken over het aanpakken van de werkdruk, naast natuurlijk een goede loonsverhoging en een regeling om eerder te kunnen stoppen met werken.'

-----"
"Ultimatum ING verlopen, eerste staking ooit gaat door",2023-03-13,/nieuwsbericht/sectornieuws/finance/2023/03/ultimatum-ing-verlopen-eerste-staking-ooit-gaat-do,"Het ultimatum dat vakbonden FNV Finance, CNV Vakmensen en De Unie de ING Bank oplegden, is maandag om 12.00 uur verlopen en de bank heeft niet gereageerd. Dat betekent dat de aangekondigde werkonderbreking, morgenochtend van 10.00 uur tot 12.00 uur, doorgaat. Het zal de eerste keer in de geschiedenis van ING zijn dat medewerkers staken. En voor het eerst sinds de jaren 80 dat bankmedewerkers in Nederland het werk neerleggen.

De drie vakbonden eisten in hun ultimatum dat de bank de inflatie voor de 14.000 ING-medewerkers compenseert. Een reactie op die eis bleef uit, waardoor het eindbod van 3% per 1 oktober 2023 en 4% per 1 januari 2024 blijft staan. Dit betekent koopkrachtverlies van zo’n 15%. Daarom voeren de bonden vandaag een veiligheidsoverleg met ING en worden de laatste voorbereidingen getroffen voor een historische werkonderbreking morgen.

Enorme stap

Duygu Akçay, bestuurder FNV Finance: ‘Staken is een enorme stap voor al die duizenden bankmedewerkers die niets liever willen dan de klanten van de ING helpen. Maar zij hebben er alles aan gedaan om hun werkgever duidelijk te maken dat ze een eerlijke en toekomstbestendige cao verdienen. Alleen blijft de directie doof voor alle geluiden van medewerkers en blind voor wat er leeft op de werkvloer. Dan rest er nog maar een optie: staken.’

Verantwoordelijkheid

Job Marskamp, onderhandelaar van CNV Vakmensen: ‘We hopen nog steeds dat ING inziet dat ze een verantwoordelijkheid hebben voor hun 14.000 medewerkers. Een groot deel van hen verdient tot modaal en voelt de inflatie als een loden last om hun nek. Zij zien tegelijkertijd dat hun eigen werkgever miljarden uittrekt om de aandeelhouder te paaien. Dit is niet hoe goed werkgeverschap eruit hoort te zien.’

Steenrijke bank

Inge de Vries, bestuurder De Unie: ‘Eigenlijk is het ongelofelijk dat de directie het zo ver laat komen, dat er bij een steenrijke bank als ING gestaakt moet worden, omdat ING geen redelijke salarisverhoging wil betalen aan de medewerkers die voor tevreden klanten zorgen, de mensen die miljarden verdienen voor hun baas en die bovendien in de coronajaren uit loyaliteit akkoord gingen met 0% salarisverhoging. Zij worden nu door hun eigen werkgever in de kou gezet.’

Werkonderbreking dinsdag 14 maart

Dat betekent dat er dinsdag voor het eerst bij ING gestaakt wordt. Van 10.00 uur tot 12.00 uur leggen medewerkers twee uur lang het werk neer. Duizenden medewerkers doen mee aan een workshop ‘Staken voor beginners’ die wordt aangeboden onder werktijd. Meer werkonderbrekingen staan gepland zolang de directie niet op de eisen ingaat."
Eerste staking ooit bij Rockwool,2023-03-13,/nieuwsbericht/sectornieuws/procesindustrie/2023/03/woensdagnacht-eerste-staking-ooit-bij-rockwool,"De machines bij Rockwool blijven woensdagnacht uit. Voor het eerst in zijn bestaan wordt er gestaakt bij de producent van steenwolisolatie in Roermond. De nachtploeg legt het werk van 23.00 uur tot 7.00 uur neer. Daarna gaat de ochtendploeg wel aan het werk.

Paul Smink, bestuurder FNV Procesindustrie: ‘Dit is helaas nodig, want de werknemers van Rockwool verdienen beter. De directie wil hen afschepen met een eenzijdige salarisverhoging van 6%, maar door de hoge inflatie is dat lang niet genoeg. Zo kunnen mensen hun boodschappen en rekeningen niet betalen.’

Salarissen moeten meestijgen met prijzen

De FNV heeft eind februari de stekker getrokken uit het overleg over een nieuwe cao. Het bedrijf liet vorige week een ultimatum van de bond verlopen. Daarin eiste de FNV onder andere dat de salarissen voortaan meestijgen als de prijzen in de winkels omhooggaan (automatische prijscompensatie).

Snel beter bod, anders meer acties

Smink: ‘Een eerste nachtdienst gaat er nu uit, dat is een begin. Rockwool moet nu heel snel een loonbod doen waarmee de mensen hun koopkracht behouden. Als dat niet gebeurt, volgen er meer acties.’

1.200 werknemers

Bij Rockwool in Roermond werken zo’n 1.200 mensen."
Leden stemmen in met cao Royal FloraHolland,2023-03-13,/nieuwsbericht/sectornieuws/agrarisch-groen/2023/03/leden-stemmen-in-met-cao-royal-floraholland,"De mensen bij Royal FloraHolland krijgen een nieuwe cao. Een meerderheid van de FNV-leden is akkoord gegaan met de laatste voorstellen van de bloemenveiling.

Jeroen Brandenburg, bestuurder FNV Agrarisch Groen: ‘De meeste stemmen gelden, dus deze cao is een feit. Wij zijn altijd blij als onze leden gebruikmaken van hun democratisch recht om te stemmen voor hun eigen arbeidsvoorwaarden.'

Beter dan wat er lag

'Zijn we ook blij met de cao? Wat we hebben afgesproken is voor nu het maximaal haalbare. Dankzij onze acties is het wel beter dan wat er eerst lag. 'Zo komt er bijvoorbeeld wel een minimumloon van €14,28.'

Maar we zijn nog niet klaar

'Aan de andere kant vinden we ook dat er nog salaris bij moet en dat mensen hun koopkracht onvoldoende gecompenseerd krijgen. We zijn dus nog niet klaar bij Royal FloraHolland en zullen de komende tijd ons best doen om aanvullende afspraken te maken over onder andere een toeslag voor werken in de kou.’

3,5% en €100 per maand erbij

De cao loopt van 1 januari dit jaar tot en met 31 maart 2024. De medewerkers krijgen een loonsverhoging van 3% per 1 januari en 0,5% per 1 mei, verder structureel €100 bruto per maand erbij. Ook gaat de reiskostenvergoeding van €0,19 naar €0,21.

Bijna 2.800 werknemers

Bij Royal FloraHolland werken 2.759 mensen op 4 locaties: Aalsmeer, Naaldwijk, Rijnsburg en Eelde."
Voormalig viceminister van Transport uit Litouwen veroordeeld wegens uitbuiten vrachtwagenchauffeurs,2023-03-10,/nieuwsbericht/sectornieuws/vervoer/2023/03/voormalig-viceminister-van-transport-uit-litouwen,"Een voormalig viceminister van Transport uit Litouwen en leidinggevende van het Litouwse transportbedrijf Arijus is vandaag door de strafrechter in Brugge strafrechtelijk veroordeeld tot een voorwaardelijke gevangenisstraf van zes maanden en het betalen van een geldboete. Ook het transportbedrijf Arijus kreeg boetes en is veroordeeld tot het nabetalen van de chauffeurs die door de vakbond zijn aangedragen, tot tienduizenden euro’s per chauffeur.

De zaak kwam aan het rollen na onderzoek van FNV-Stichting VNB, die toeziet op het naleven van cao’s. De chauffeurs die voor het bedrijf werken komen voornamelijk uit Oekraïne en Wit-Rusland en werken onder mensonterende omstandigheden en krijgen veel te lage lonen.

Sociale misstanden

FNV-Stichting VNB onderzocht de zaak en interviewde chauffeurs uit Wit-Rusland en Oekraïne op parkeerplaatsen in Nederland en West-Europa. De vakbond stuitte op sociale misstanden en documenteerde de verhalen van chauffeurs en vergaarde bewijzen. De chauffeurs vervoerden zeecontainers in en vanuit Rotterdam en Zeebrugge voor bedrijven als Samskip, ECS, P&O Ferrymasters en IKEA.

Internationaal onderzoek

Toen de vakbond in februari 2020 in Charkov in Oekraïne was om chauffeurs te interviewen, nam het Belgische Openbaar Ministerie een tiental vrachtauto’s in beslag. In 2022 werd het bedrijf gedagvaard en de zaak werd eerder dit jaar inhoudelijk behandeld, waarbij de vakbond aanwezig was. Tijdens de zitting verklaarde de voormalig viceminister netjes met zijn personeel om te gaan en ritten uit te voeren voor de NAVO.

Details van de zaak

38 chauffeurs werden met busjes naar België gebracht om transportopdrachten uit te voeren. Zij reden nooit in of naar Litouwen, alleen in en rond België, maar werden wel betaald alsof ze in Litouwen zouden werken. De meeste chauffeurs waren geen Litouwers, maar kwamen van buiten de Europese Unie, zoals Oekraïne en Wit-Rusland. Arijus bezorgde hen Litouwse vergunningen, door hen in te schrijven op het adres van een Litouws IBIS Hotel.

Mensonterende omstandigheden

De chauffeurs werden verplicht om vijf tot twaalf weken aan één stuk in hun vrachtwagencabine te wonen, in mensonterende omstandigheden. Er was zelfs geen stromend water, alleen een vuil mobiel toilet. De chauffeurs mochten hun vrachtwagen niet achterlaten. Ze wasten zich in open lucht met water uit een bidon en konden bij sterke zeewind hun eten alleen koken in hun cabine. De rij- en rusttijden werden daarbij niet gerespecteerd, zodat niet alleen de veiligheid van de werknemers in het gedrang kwam, maar ook van andere weggebruikers.

Strafrechtelijke veroordeling

FNV is blij met de veroordeling. Edwin Atema van FNV transport & Logistiek: ‘Deze veroordeling laat drie dingen zien die wij en de chauffeurs al lang weten. Ten eerste dat chauffeurs worden uitgebuit en dat zelfs voormalig politici, uit landen waar de grootste transporteurs van Europa gevestigd zijn, daar niet voor terugdeinzen. Ten tweede dat deze bedrijven werken voor West-Europese opdrachtgevers die met de inzet van transportbedrijven uit het buitenland hun verantwoordelijkheid proberen weg te poetsen.’

Onmogelijkheden

‘En tot slot dat in Nederland de inspectiediensten en het Openbaar Ministerie alleen maar in onmogelijkheden denken en voor elke handhavingsoplossing die wij aandragen wel weer een probleem gezocht wordt. In België laten ze zien hoe het moet. De Nederlandse inspectiediensten en het Openbaar Ministerie moeten daar maar eens op stage’, aldus Atema.

Institutionele onwil

In 2021 bracht de Rekenkamer een rapport uit met de veelzeggende titel “Daders vrijuit, slachtoffers niet geholpen”. Uit dit rapport blijkt dat de Nederlandse aanpak van arbeidsuitbuiting niet effectief is en het aantal zaken dat wordt opgespoord en vervolgd jaarlijks daalt. Momenteel wordt het wetsartikel strafrechtelijke arbeidsuitbuiting aangepast. FNV is hier positief over maar ziet dat de institutionele onwil om arbeidsuitbuiting op te sporen en te vervolgen zo diep zit in Nederland, dat het te bezien valt hoe deze wetaanpassing in de praktijk gaat uitpakken."
Stiptheidsacties bij TEAM Terminal in Rotterdam na aflopen ultimatum,2023-03-10,/nieuwsbericht/sectornieuws/procesindustrie/2023/03/stiptheidsacties-bij-team-terminal-in-rotterdam-na,"Bij op- en overslagbedrijf TEAM Terminal in Rotterdam worden vanaf vandaag stiptheidsacties gehouden. Dat gebeurt nadat de directie het ultimatum dat FNV namens de leden verstuurde heeft laten verlopen. In het ultimatum zijn eisen gesteld aan een nieuwe cao. Het is de eerste keer dat er bij het bedrijf actie gevoerd wordt voor een nieuwe cao.

Richard Brokking, FNV kaderlid en voorzitter van het actiecomité: ‘Het is jammer dat TEAM ervoor kiest om het zo te laten escaleren. Maar wij zijn er klaar voor en hebben verschillende scenario’s tot in de puntjes uitgewerkt, waarvan dit stap één is.’

Vertraging

De acties zijn niet zichtbaar voor buitenstaanders, want die gebeuren allemaal binnen. De actievoerders gaan exact volgens de geldende, schriftelijke werkinstructies werken. Iris van der Veen, bestuurder FNV Procesindustrie: ‘Daar wordt normaal vaak van afgeweken vanwege efficiëntie en snelheid, maar nu dus niet. De acties kunnen tot vertraging in het werkproces leiden.’

Lonen

De medewerkers willen een cao afspreken met terugwerkende kracht van 1 april 2022 tot 1 april 2023. In de nieuwe cao moeten de lonen meestijgen met de inflatie en daarboven willen de medewerkers 100 bruto per maand extra. Ook moet er een regeling komen waarbij mensen vanaf hun 58e 80% werken voor 90% van het salaris en met 100% pensioenopbouw.

Minder koopkracht

Het bedrijf biedt een cao van drie jaar met een loonsverhoging van 6% over het afgelopen jaar en voor dit jaar slechts 4%. Daarnaast weigert de directie om afspraken te maken over uitbreiding van de maxima van verschillende loonschalen met € 500,-- bruto.

Botlek en Antwerpen

Bij TEAM Terminal vallen zo’n zo’n 33 mensen onder de cao. Het tankopslagbedrijf voedt de raffinaderijen van Esso in de Botlek en in Antwerpen. Verder slaat het ruwe aardolie op voor Aramco en BP."
Lancering witboek streekvervoer tijdens landelijke manifestatie,2023-03-10,/nieuwsbericht/sectornieuws/vervoer/2023/03/lancering-witboek-streekvervoer-tijdens-landelijke,"Aanstaande dinsdag wordt tijdens de landelijke manifestatie voor het streekvervoer een witboek gelanceerd over de misstanden in de sector. Politici zijn uitgenodigd het manifest in ontvangst te nemen.

Marijn van der Gaag: ‘Politici moeten zien wat onze leden al heel lang zien, namelijk dat perverse prikkels het streekvervoer onderuit halen. Met grote gevolgen voor passagiers die verstoken blijven van ov en medewerkers die ziek worden van de werkdruk.’

Aanbesteding

In het witboek staat dat door het systeem van aanbesteding de prijs van het streekvervoer belangrijker is geworden dan de service naar de reiziger of de arbeidsomstandigheden van de chauffeurs. Van der Gaag: ‘Reizigers zijn de dupe omdat hele lijnen geschrapt worden, bussen minder vaak rijden of uitvallen. Voor medewerkers betekent de focus op kosten dat ze amper rond kunnen komen van hun lage lonen en door onder meer gebrek aan pauzes een te hoge werkdruk hebben.’

Politiek

De manifestatie van dinsdag grijpen de medewerkers in het streekvervoer aan om de politiek wakker te schudden. Van der Gaag: ‘Den Haag heeft te lang weggekeken. Dit gaat niet alleen om de arbeidsvoorwaarden in het streekvervoer, maar om de toekomst van de bereikbaarheid van mensen. Zoveel mensen zijn afhankelijk van het streekvervoer, dat moet een zaak zijn waar Den Haag zich mee gaat bemoeien.’

15 maart

Een goed voorbeeld van de afhankelijkheid van de reiziger is 15 maart, verkiezingsdag voor de Provinciale Staten. De vakbond krijgt veel reacties van verontruste mensen die met de bus naar het stemlokaal willen en ook de staatssecretaris van I&W en de ministeries van BZK en SZW hebben hun zorgen geuit. ‘Natuurlijk wil iedereen de stakingen liever vandaag dan morgen beëindigen. Maar de stakers voelen zich genegeerd door werkgevers en de overheid. Zij willen van hen de echte wil zien om de structurele problemen in het streekvervoer op te willen lossen’, aldus Van der Gaag.

Druk

FNV roept het kabinet en andere politici dan ook op om dinsdag naar de manifestatie te komen en de problemen van de medewerkers zelf te horen. ‘We hopen dat nu de druk zo hoog is, partijen snel om tafel kunnen en de acties, ook op de 15e, niet meer nodig zullen zijn’, aldus Van der Gaag."
Bonden willen aanvullende afspraken cao Fresenius en inflatie compenseren,2023-03-10,/nieuwsbericht/sectornieuws/procesindustrie/2023/03/fnv-en-cnv-cao-fresenius-openbreken-en-inflatie-co,"FNV Procesindustrie en CNV Vakmensen willen aanvullende afspraken maken over de cao Fresenius HemoCare Netherlands. Het loon moet alsnog per 1 april omhoog met 11,6% en er moet een inflatiecompensatie komen van 9,1% van het jaarinkomen. In de huidige cao gaat het loon op 1 april met maar 2,5% omhoog.

Fresenius gaf de Nederlandse werknemers in februari een inflatie-extraatje van 400 euro netto. De Fresenius werknemers in Duitsland krijgen in 2023 echter 3,25% erbij en 1.500 euro netto. De 3-jarige Nederlandse cao loopt nog tot 1 april 2024 en werd in 2021 afgesproken, voordat de inflatie torenhoog werd.

Nieuwe loonvoorstellen

De cao heeft een bepaling, artikel 20, dat een cao-partij bij ingrijpende sociaaleconomische wijzigingen nieuwe loonvoorstellen mag inbrengen. Als dat binnen 2 maanden, dus vóór 10 mei, niet tot overeenstemming leidt, mogen FNV en CNV de cao opzeggen. De cao heeft dan wel nawerking en blijft gelden, maar eindigt dan niet op 1 april 2024 maar een maand nadat die opgezegd is op 10 juni. Dan ligt de weg voor FNV en CNV open om voor een nieuwe cao niet alleen loonvoorstellen te doen maar ook andere voorstellen.

Werkelijkheid haalde cao in

Janwillem Compaijen, bestuurder FNV Procesindustrie: ‘De werkelijkheid haalde de cao in. Door de enorme inflatie zijn de jaarlijkse loonstijgingen van 2,5% volstrekt onvoldoende. Met ons nieuwe voorstellen behoudt het loon zijn koopkracht en krijgen werknemers schadeloosstelling over het verlies van de afgelopen 2 jaar. Als Fresenius binnen 2 maanden niet of onvoldoende op onze voorstellen ingaat, zullen we de cao helaas moeten opzeggen.’

Verlies koopkracht meer dan 10%

Tristan Westra, bestuurder CNV Vakmensen: ‘Het verlies aan koopkracht van de werknemers van Fresenius is meer dan 10%. Dit betekent dat de medewerkers meer dan een maandsalaris kwijt zijn aan de inflatie. Dat is ongewenst en een forse structurele verhoging van de salarissen is daarom hard nodig.’"
FNV en DIDF roepen op: Blijf niet thuis en ga stemmen,2023-03-10,/nieuwsbericht/sectornieuws/uitkeringsgerechtigden/2023/03/fnv-en-didf-roepen-op-blijf-niet-thuis-en-ga-stemm,"FNV en DIDF (de Federatie van Democratische Verenigingen van Arbeiders uit Turkije in Nederland) organiseren zaterdag op de Gedempte Gracht in Zaandam de manifestatie ‘Ga stemmen’. Zij geven aan de hand van het FNV Puntenplan aan wat zij belangrijk vinden voor de verkiezingen. ‘Blijf niet thuis, stem sociaal en geef haat geen stem.’

FNV-vicevoorzitter Kitty Jong en Nuri Karabulut van DIDF openen de manifestatie. Aan de hand van het FNV Puntenplan gaan ze het gesprek aan over de grote opgaven in de regio Zaandam, zoals goed werkgeverschap, meer goede en betaalbare woningen en werklocaties, mobiliteit, het behouden en verder ontwikkelen van een groene gezonde leefomgeving en een duurzame energievoorziening.

Huidige beleid

Daarna komen de woordvoerders aan bod van diverse politieke partijen die meedoen aan de Provinciale Statenverkiezingen. Ook is er ruimte voor inbreng van het publiek. De bijeenkomst wordt opgeluisterd door muziek van de band Ongeregeld. 'Met jouw stem kun je voorkomen dat de regering gewoon doorgaat met het huidige beleid. Als je thuisblijft, geef je de regering stilzwijgend toestemming om door te gaan', zegt bestuurder Déjo Overdijk.

Onschuldige burgers

Veel mensen in de regio komen in de problemen door de Wet gegevensverwerking. Dat is een wet waarbij al je gegevens worden verzameld, daarmee is je recht op privacy in het geding. Sinds 2020 heeft de rechter deze zogenoemde sleepwet SyRI verboden, maar de overheid richt zich na dit rechterlijke verbod nog altijd op fraude op adressen in sociaaleconomisch zwakkere wijken.

Wet Gegevensverwerking

Het journalistencollectief van Lighthouse Reports, Argos en NRC brachten aan het licht dat de gemeente Zaandam voor de bewoners van de Brandarisflat het inmiddels beruchte risicomodel van het Toeslagenschandaal van de Belastingdienst nog toepaste. Dat maakte van onschuldige burgers bij voorbaat fraudeurs en verdachten. 'Onder het mom van leefbaarheid werden de gegevens ook gedeeld met allerlei samenwerkingsverbanden. We willen niet dat de Wet gegevensverwerking straks door de Eerste Kamer komt', zegt Déjo Overdijk.

'Inclusief en niet buitensluitend'

DIDF is een grote Turkse arbeidersvereniging met zeer veel FNV-leden, die zeer actief is in het verenigen en voorkomen van uitsluiting van groepen. De FNV heeft al een langdurige samenwerkingsrelatie met hen, vooral in de Zaanstreek. 'We roepen als FNV mensen op om te gaan stemmen, maar wel op een manier die inclusief en niet buitensluitend is. Er is een aantal partijen dat bol staat van haat jegens andere groepen. Stemmen op haatzaaiende partijen helpt niet om met zijn allen prettig samen te leven', aldus Déjo Overdijk."
Staking Forbo-Novilon tien dagen langer,2023-03-09,/nieuwsbericht/sectornieuws/procesindustrie/2023/03/werknemers-forbo-novilon-staken-tien-dagen-langer,"De werknemers van Forbo-Novilon in Coevorden staken tien dagen langer. Zij verlengen hun staking, die morgenochtend om 6.00 uur zou aflopen, tot en met zondag 19 maart.

Janwillem Compaijen, bestuurder FNV Procesindustrie: ‘Dit gaat het bedrijf heel erg treffen. De productie, de logistiek; alles gaat plat, er gaat niets meer de deur uit.’

1,2 miljoen vierkante meter minder

Volgens Compaijen produceert het bedrijf door de langere staking 1,2 miljoen vierkante meter minder vloer, dat zijn zo'n 165 voetbalvelden of 10.000 huizen.

Directie beweegt nul komma nul

Compaijen: ‘De directie van Forbo beweegt nul komma nul onze kant op. Dan moeten de productie en levering van het bedrijf ook maar naar nul komma nul. De enige manier waarop Forbo de mensen weer aan het werk krijgt, is door tegemoet te komen aan hun eisen.’

Medewerkers willen 14,3% erbij

Die eisen zijn: een cao van een jaar (per 1 januari) waarin de salarissen per 1 januari omhooggaan met 14,3%, het voortaan meestijgen van de lonen met de inflatie en een eenmalige compensatie voor het voor veel werknemers financieel zware jaar 2022.

Ook bevallingsverlof aanvullen

Verder moet het bedrijf het adoptie- en bevallingsverlof aanvullen tot 100% (wettelijk is dit 70%). Forbo-Novilon wil niet verder gaan dan 6,5% loonsverhoging.

350 werknemers

Forbo-Novilon produceert hoogwaardige duurzame vloerbedekkingen voor de projecten- en consumentenmarkt. Er werken 350 mensen."
"Staking bij Cabot in Rotterdam, hele bedrijf plat",2023-03-09,/nieuwsbericht/sectornieuws/procesindustrie/2023/03/staking-bij-cabot-in-rotterdam-hele-bedrijf-plat,"Chemiebedrijf Cabot in de Rotterdamse Botlek ligt sinds vanmorgen volledig plat. De werknemers staken tot de directie een goede cao met hen wil afspreken.

Celil Çoban, bestuurder FNV Procesindustrie: ‘Petje af voor de mensen hier. Zij hebben vanmorgen om 6.00 uur de stekker uit het bedrijf getrokken. Alleen de minimale veiligheidsbezetting is aanwezig.’

Bedrijf wordt hard geraakt

Volgens Çoban wordt Cabot door de staking hard geraakt. ‘Sommige units moeten blijven draaien. Die draaien nu dus door, zonder dat er iets wordt geproduceerd. Dat kost heel veel geld.’

Salarissen moeten meestijgen met inflatie

De medewerkers staken omdat de directie geen goede cao voor hen wil afspreken. Het bedrijf heeft maandag een ultimatum van de FNV laten verlopen. Daarin eiste de vakbond een cao voor een jaar (tot en met 31 augustus 2023), salarissen die structureel meestijgen met de inflatie en €100 bruto per maand extra.

7% is onvoldoende

Cabot wil niet verder gaan dan 7% erbij. Çoban: ‘Onvoldoende. Daar kunnen de mensen hun boodschappen niet van betalen.’

Zo’n 110 werknemers

Cabot in Rotterdam produceert roet(deeltjes) – carbon black – voor onder andere de rubber- en kunststofindustrie. Er werken zo’n 110 mensen."
Zestiende stakingsdag Bijenkorf in Amstelveen,2023-03-09,/nieuwsbericht/sectornieuws/handel/2023/03/zestiende-stakingsdag-bijenkorf-in-amstelveen,"Onder het motto 'Lift je loon. Lift je outfit' houden winkelmedewerkers van de Bijenkorf vrijdag 10 maart een unieke ActieModeShow. De presentatie is in handen van dé expert op het gebied van liften, Marijke Helwegen.

De bijeenkomst vindt plaats op het Stadhuisplein in Amstelveen en begint om 13.00 uur. Het wordt de zestiende keer dat de Bijenkorf-medewerkers het werk neerleggen.

Leefbaar loon en 10% erbij

Winkelmedewerkers van de Bijenkorf staken al sinds september vorig jaar. Van alle huidige stakingen zijn zij het langst aaneengesloten in staking. Ze komen op voor een leefbaar loon en willen er 10% bij. Ook wil de FNV afspraken over een bruto-uurloon van minimaal €14 en het meestijgen van de lonen met de inflatie.

Eigenaren zijn multimiljardair

De bruto-uurlonen in het chique warenhuis liggen nu rond de €12 á €13 per uur. De Bijenkorf, waarvan de eigenaren multimiljardair zijn, wil niet verdergaan dan stapsgewijs 6% erbij.

Winkelmedewerkers in spotlights

Winkelmedewerkers van de Bijenkorf geven dagelijks vele klanten advies over mooie producten. Iedereen vindt het belangrijk en fijn om er goed uit te zien. Met een laag loon wordt dat voor velen steeds lastiger. Tijdens de ActieModeShow die het motto 'Lift je loon. Lift je outfit' meekrijgt, zet de FNV deze winkelmedewerkers en hun persoonlijke verhalen in de spotlights.

Al maandenlang acties

De medewerkers van de Bijenkorf voeren al maandenlang op verschillende manieren actie. Door stakingen waren afdelingen minder bezet of gingen zelfs dicht. Tijdens de demonstraties en actiemarsen in Rotterdam en Amsterdam zagen tienduizenden winkelende mensen de acties van de Bijenkorfmedewerkers."
Structurele maatregelen nodig om armoede tegen te gaan,2023-03-09,/nieuwsbericht/algemeen-nieuws/2023/03/structurele-maatregelen-nodig-om-armoede-tegen-te,"De laatste ramingen van het CPB laten zien dat het percentage mensen in armoede dit jaar gelijk is gebleven ten opzichte van vorig jaar. Naar verwachting zal in 2024 het aantal mensen in armoede weer toenemen, omdat de steunmaatregelen tijdelijk zijn.

FNV vicevoorzitter Kitty Jong: ‘Doel van dit kabinet was om het aantal mensen in armoede te halveren. Daarvan komt helemaal niets terecht, de armoede neemt juist toe. We hebben te maken met bijzondere tijden, maar juist daarom moet er werk gemaakt worden van een eerlijkere verdeling. Het kabinet moet nu structurele maatregelen nemen om armoede tegen te gaan. We kunnen steeds opnieuw pleisters blijven plakken, maar de wond moet gehecht worden.’

Maatregelen

De FNV pleit er dan ook voor dat er bij de voorjaarsbesluitvorming van het kabinet een grotere stap wordt gezet in het verhogen van het minimumloon en de uitkeringen. De overheid moet verder structureel werk maken van een gerichtere ondersteuning van lage- en middeninkomens, bijvoorbeeld door de maatregelen van dit jaar door te zetten: de verhoging van het kindgebonden budget, zorgtoeslag en de huurverlaging. Ook zouden lage inkomens structureel geholpen moeten worden met de energierekening.

Zorg mijden

Jong: ‘Deze armoedecrisis grijpt diep in op mensenlevens. Volgend jaar meer dan een miljoen mensen die in armoede leven, waaronder 230.000 kinderen. Als we niets doen, kan dit zorgen voor grote gezondheidsproblemen. Mensen laten de verwarming uit, of vermijden noodzakelijke zorg omdat ze het eigen risico niet kunnen betalen. Terwijl supermarktgiganten megawinsten maken, slaan mensen maaltijden over omdat ze de boodschappen niet meer kunnen betalen.’

Werkgevers

Ook werkgevers zijn aan zet. In een flink aantal sectoren voert de FNV actie of zijn er staken werknemers voor hogere lonen, die de prijsstijging van hun boodschappen compenseert."
14 maart landelijke actiedag streekvervoer in Utrecht,2023-03-08,/nieuwsbericht/sectornieuws/vervoer/2023/03/14-maart-landelijke-actiedag-streekvervoer-in-utre,"FNV en CNV verwachten volgende week dinsdag 14 maart een groot aantal stakers uit het streekvervoer in Utrecht. Onder titel ‘Red het OV’ is er vanaf 12.00 uur een landelijke stakingsbijeenkomst op het Jaarbeursplein.

Marijn van der Gaag, bestuurder FNV Streekvervoer: ‘De medewerkers in het streekvervoer voeren al tien maanden actie. Niet alleen voor zichzelf maar ook voor het behoud van goed openbaar vervoer in Nederland. Met deze bijeenkomst willen ze de politiek doordringen van het feit dat het 5 voor 12 is voor het openbaar vervoer.’

Meer rust

De medewerkers in het streekvervoer staken voor een betere cao, die een leefbaar loon biedt en de werkdruk sterk verminderd. Hanane Chikhi, onderhandelaar CNV Vakmensen: ‘We willen harde afspraken maken over het aanpakken van torenhoge werkdruk, waardoor het werk minder leuk is geworden en veel chauffeurs ziek uitvallen. De werkgevers zien dat probleem ook wel, maar komen niet met oplossingen. Ze willen dat allemaal op lokaal niveau regelen. Maar daar hebben we geen vertrouwen in, want dat werkt al jaren niet. We willen nu stevige cao-afspraken over meer rust in de roosters.’

Geïnvesteerd

Volgens de vakbonden moet er weer geïnvesteerd worden in het openbaar vervoer in plaats van kosten bespaard. ‘Om te beginnen moet er in het personeel geïnvesteerd worden. Dat betekent een leefbaar loon dat de inflatie compenseert, minder werkdruk door bijvoorbeeld ruimere rusttijden en regelingen om eerder te kunnen stoppen met werken. Met die investeringen stop je het groeiende personeelstekort en herstel je de betrouwbaarheid van het ov’, aldus Van der Gaag."
Met ultimatum komt historische staking bij ING heel dichtbij,2023-03-08,/nieuwsbericht/sectornieuws/finance/2023/03/met-ultimatum-komt-historische-staking-bij-ing-hee,"Bij het bestuur van ING bank viel vandaag een ultimatum van vakbonden FNV Finance, CNV Vakmensen en De Unie op de deurmat. Daarin eisen de bonden dat de Nederlandse grootbank de koopkracht voor zijn 14.000 medewerkers minimaal overeind houdt door de inflatie te compenseren. Het ultimatum loopt af op maandag 13 maart om 12.00 uur.

Houdt de banktop vast aan hun huidige loonbod van 3% vanaf oktober 2023 dan volgt direct de volgende dag – op 14 maart - de allereerste werkonderbreking in de geschiedenis van de bank.

Tijdens ledenbijeenkomsten van de vakbonden de afgelopen weken, stemden bankmedewerkers bijna unaniem in met het stellen van een ultimatum en daarmee met mogelijke stakingen. Een unieke situatie, omdat er in deze sector zelden actie wordt gevoerd. Voor de ING-bank zou het zelfs de eerste keer in de geschiedenis zijn dat medewerkers het werk neerleggen.

Stuitende arrogantie

Duygu Akcay, bestuurder FNV Finance: ‘Of het nu gaat om de mensen op de callcenterafdeling, de ICT-specialisten die de ING-app onderhouden of om de mensen die hypotheken afsluiten, overal is het gevoel hetzelfde: de werkdruk is te hoog en medewerkers voelen zich enorm ondergewaardeerd. Zij worden geacht door een steeds kleinere hoepel te springen, terwijl de aandeelhouders lachend toekijken. Want voor hen trekt de bank wel miljarden uit. ING faciliteert zo de scheefgroei in Nederland. Het is de stuitende arrogantie waar medewerkers nu op ageren’

Rechtvaardig

Job Marskamp, bestuurder CNV Vakmensen: ‘Een petitie met 6766 handtekeningen, manifestaties, een kaartenactie, niets lijkt de directie te willen horen als het gaat om wat er onder de eigen mensen leeft. Jarenlang heeft de bank kunnen profiteren van de loyaliteit en het harde werk van duizenden medewerkers, maar nu het tijd wordt om iets terug te doen blijft het oorverdovend stil. We zullen de top echt moeten dwingen om naar ons te luisteren en om een eerlijke en toekomstbestendige cao met ons af te sluiten.’

Geen loon naar werken

Inge de Vries, bestuurder De Unie: ‘ING heeft over 2022 een prima resultaat geboekt, de brutowinst steeg met 600 miljoen ten opzichte van 2021. En ook dit voorafgaande jaar was al heel succesvol voor ING. Het bedrijf heeft ook positieve verwachtingen voor 2023 afgegeven. Maar een eerlijke loonsverhoging zit er voor de medewerkers van ING niet in. De koopkracht van de werknemers is met meer dan 15% gedaald sinds hun laatste salarisverhoging in 2019. ING kan er voor kiezen om de medewerkers eerlijk te belonen, maar kiest voor beloning van de aandeelhouders.’

Stevige strijd

De vakbonden maken zich op voor een stevige strijd bij de bank. Al maanden proberen de bonden de bank te bewegen om met een beter loonbod te komen, maar zonder resultaat. Bankmedewerkers eisen dat hun lonen de inflatie volgen. De bank wil voorlopig echter niet verder gaan dan 3% vanaf oktober 2023 en 4% in 2024.

Werkonderbreking dinsdag 14 maart

Dat betekent dat er vandaag een ultimatum is verstuurd naar de ING-top. Die loopt af op maandag 13 maart om 12.00 uur. Als de directie dan niet op de eisen van de bonden is ingegaan, zullen er acties volgen. Dat begint meteen dinsdag al met een werkonderbreking van twee uur. Medewerkers krijgen dan een workshop ‘Staken voor beginners’ aangeboden onder werktijd. Meer werkonderbrekingen staan gepland zolang de directie niet op de eisen ingaat."
Longcovid: rechter dringt aan op duidelijkheid op korte termijn,2023-03-08,/nieuwsbericht/algemeen-nieuws/2023/03/longcovid-rechter-dringt-aan-op-duidelijkheid-op-k,"De voorzieningenrechter heeft vandaag in een uitspraak in kort geding bepaald dat FNV en CNV niet ontvankelijk zijn. De vakbonden hadden de Staat in kort geding gedagvaard in een zogenaamde collectieve actie. Dat betekent dat voor alle zorgmedewerkers die in 2020 Long COVID hebben opgelopen een voorschot op een schadevergoeding werd gevraagd. De voorzieningenrechter zegt nu dat zo'n collectieve actie in dit kort geding niet kan.

Volgens de voorzieningenrechter zijn de omstandigheden waaronder verschillende zorgmedewerkers hun werk moesten uitoefenen té verschillend om daar in deze kort geding procedure een oordeel over te geven. Dat betekent dat de voorzieningenrechter zich niet uitspreekt over de inhoud van de zaak, en dus geen antwoord geeft op de vraag of de Staat aansprakelijk is voor de schade die door zorgmedewerkers is opgelopen. De voorzieningenrechter spreekt zich om die reden ook niet uit over de vraag of het terecht is dat de Staat een regeling wil treffen voor een beperkte groep, namelijk alleen de zorgmedewerkers die tussen maart en juni 2020 besmet zijn geraakt.

Begrijpelijk

Wel zegt de voorzieningenrechter dat het begrijpelijk is dat de vakbonden deze procedure zijn gestart. ‘In redelijkheid kan niet ter discussie staan dat de gedupeerden er groot belang bij hebben dat zij op korte termijn duidelijkheid krijgen over een compensatie voor de financiële gevolgen die in verband staan met hun inzet in de zorg in de eerste periode nadat de coronapandemie Nederland bereikte en de daarbij opgelopen besmettingen die hebben geleid tot langdurige ziekte. Hoezeer begrijpelijk is dat de vakbonden dit kort geding hebben aangegrepen als breekijzer, kan deze juridische weg op de hiervoor genoemde gronden geen soelaas bieden.’

Minister, bied duidelijkheid!

Kitty Jong, FNV-vicevoorzitter: ‘Het is teleurstellend dat de rechter vindt, dat we een tegemoetkomingsregeling voor slachtsoffers uit de tweede golf niet via kort geding kunnen afdwingen. Tegelijk zegt de rechter, dat longcovidslachtoffers er groot belang bij hebben op korte termijn duidelijkheid te krijgen over financiële compensatie. Wij roepen minister Helder dan ook op die duidelijkheid te bieden, zij draalt al veel te lang. Wij vragen voor de door ons geschatte groep van 1000 zorgmedewerkers totaal ongeveer 23 miljoen. Dat is maar een zesde van het bedrag waarover de Eerste Kamer een motie aannam.’

Dankzij druk vakbonden toch regeling

Tegelijk wil Jong benadrukken, dat een tegemoetkomingsregeling voor mensen uit de eerste golf er nooit was gekomen als FNV en CNV hier niet jaren ononderbroken voor hadden gepleit. ‘Het is dankzij onze druk dat er überhaupt een regeling komt, ook al duurt dit veel te lang, lijkt het bedrag veel te laag en weten we nog niet definitief de uitwerking daarvan.’

Te beperkt

Joost Veldt, bestuurder CNV Zorg & Welzijn: ‘De rechter spreekt uit dat gedupeerden recht hebben op snelle duidelijkheid of zij compensatie krijgen. Dat is precies wat wij ook betogen: het duurt al veel te lang. Nog steeds is onduidelijk voor wie de Minister nu een regeling wil gaan treffen en welke voorwaarden daarvoor gelden. Wij verwachten dat dit in de politieke besluitvorming ook een stevig debat zal opleveren, omdat de beperking tot de eerste golf gebaseerd is op een zeer zwakke argumentatie. Op basis van alle gegevens is het veel logischer om van heel 2020 uit te gaan.

Beroepsziekte

FNV en CNV eisen bijna 23.000 euro per gedupeerde, een gebruikelijk compensatiebedrag bij beroepsziekten. Ook willen beide bonden individuele procedures tegen werkgevers voeren als zich leden melden. De bonden overwegen nu een bodemprocedure."
Maandag 24-uursstaking bij vloerenbedrijf Forbo,2023-03-04,/nieuwsbericht/sectornieuws/procesindustrie/2023/03/maandag-24-uursstaking-bij-vloerenbedrijf-forbo,"FNV Procesindustrie kondigt – evenals CNV Vakmensen- een 24-uursstaking aan bij vloerenbedrijf Forbo Flooring Systems in Assendelft: van maandag 6 maart, 06.00 uur tot dinsdag 7 maart, 06.00 uur. Gisteravond 20.00 uur liep het door de bonden gestelde ultimatum af.

Locatie/tijdstip stakingsbijeenkomst

Parkeerterrein Forbo Industrieweg 12, 1566 JP Assendelft

Maandag 6 maart, 15.00 uur

Yolanda Reus, bestuurder FNV Procesindustrie: ‘Onze leden wijzen het magere loonbod van Forbo van 6,5% af en de stakingsbereidheid is zeer groot. De financiële nood onder veel medewerkers neemt steeds meer toe en de inflatie blijft onverminderd hoog. De medewerkers bij Forbo willen daarom garanties van hun werkgever dat hun koopkracht behouden blijft. Zij zien hun boodschappen fors duurder worden, maar hun loon stijgt niet direct mee met de inflatie.’

Boter bij de vis

Yolanda Reus: ‘Het bedrijf wordt door het verhogen van zijn prijzen wel direct gecompenseerd voor de inflatie, maar de mensen die het geld verdienen moeten wachten tot ze aan de beurt zijn. Daar kun je bij de kassa van de supermarkt niet mee aankomen. Daar moet ook direct boter bij de vis. Forbo zal echt over de brug moeten komen; ook met een stevig individueel energiebudget en een verduurzamingsbudget voor het eigen huis, waarmee warmtepompen en zonnepanelen gefinancierd kunnen worden.’

De FNV eist een cao voor een jaar (van 1 januari tot en met 31 december 2023). De salarissen moeten daarin met 14,3% omhoog en de lonen moeten voortaan meestijgen als de prijzen in de winkels omhooggaan (automatische prijscompensatie).

Bij Forbo Flooring Systems werken zo’n 550 mensen.

Ook laatste kans voor Forbo-Novilon

Net als hun collega’s bij Forbo Flooring eisen de werknemers van vloerenbedrijf Forbo-Novilon in Coevorden minstens 14,3% meer salaris. Verder moet er een compensatie komen voor het ‘rampjaar 2022’. Als de directie niet akkoord gaat, leggen de mensen ook hier het werk neer. Dit staat in een ultimatum van de FNV dat zondag afloopt om 18.00 uur.

Stormachtig

Aan veel meer cao-tafels is het onrustig. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er komende week stakingen en acties in het streekvervoer en bij de Bijenkorf. Er lopen ultimatums af bij TEAM Terminal, Cabot en ING. Afgelopen weken waren er ook stakingen bij regionale treinen en bussen, bij de sociale werkbedrijven, de gemeenten, Douwe Egberts, Hibin, de zorgtaxi’s, Intertek, de touringcars en ETOS. Ook in de jeugdzorg zijn er acties. In de ziekenhuizen staat de barometer nu ook op storm: er komt een landelijke actiedag op 16 maart. Dat gebeurt op 64 locaties van verschillende ziekenhuizen door heel Nederland. De roep om verandering zwelt aan en werknemers zien dat ze niet alleen staan."
Medewerkers Lantor leggen werk vier dagen neer,2023-03-03,/nieuwsbericht/sectornieuws/procesindustrie/2023/03/medewerkers-lantor-leggen-werk-vier-dagen-neer,"De stakingen bij Lantor BV in Veenendaal gaan een nieuwe fase in. Na een prikactie van 2 uur en een staking van 24 uur, leggen medewerkers vanaf maandag 6 maart maar liefst 4 dagen achter elkaar het werk neer.

‘Tot nu toe denkt de werkgever dat het wel los zal lopen. Maar de mensen zijn echt boos. Het wordt tijd dat de werkgever zijn kop uit het zand haalt en zijn mensen serieus neemt’, zegt Kitty Huntjens van CNV Vakmensen.

Niet meer dan 6%

Vakbonden CNV en FNV zijn al maanden in gesprek met de directie over een nieuwe cao. De bonden willen dat de lonen daarin meestijgen met de inflatie, maar Lantor wil niet verder gaan dan 6%.

Hier kun je niet mee aankomen

‘Dat klinkt hoog, maar je kunt daar vandaag de dag echt niet meer mee aankomen’, zegt Agostino Di Giacomo Russo van FNV Procesindustrie. ‘De inflatie ligt al maandenlang rond de 10%. Mensen moeten hun boodschappen kunnen blijven betalen, maar dat lukt niet op deze manier. Onbegrijpelijk dat de werkgever dat niet inziet. Of erger nog: niet wil inzien.’

Lantor is wel heel naïef

Ook Kitty Huntjens van CNV Vakmensen vindt dat de werkgever zich wel heel naïef opstelt. ‘Een staking van 2 uur of desnoods van een dag kan Lantor nog wel opvangen, zo redeneren ze. Maar daarmee gaan ze voorbij aan de kern van het probleem, namelijk dat de meer dan honderd werknemers hun vertrouwen in het bedrijf verliezen. Dat blijkt wel uit het feit dat ze bereid zijn in ieder geval tot en met donderdag het werk neer te leggen. En misschien daarna ook nog wel.’

Bijna iedereen inmiddels lid

De bonden constateren dat de saamhorigheid onder de werknemers groter is dan ooit. ‘Bijna iedereen is inmiddels lid van een van de bonden’, zegt Di Giacomo Russo van FNV. ‘Dat zegt wel wat over hoe ver de werkgever het heeft laten komen.’

Sterk met elkaar verbonden

‘Ik merk dat de mensen zich sterk met elkaar verbonden voelen’, voegt CNV-bestuurder Huntjens daar aan toe. ‘En het gaat ze echt niet alleen om geld. Ze willen ook een goede thuiswerkregeling en afspraken waarmee ze gezond hun pensioen kunnen halen. Maar ook op die arbeidsvoorwaarden laat Lantor zijn mensen zitten. ’"
FNV roept landelijke en provinciale overheid op in te grijpen bij cao-conflict streekvervoer,2023-03-03,/nieuwsbericht/sectornieuws/vervoer/2023/03/fnv-roept-landelijke-en-provinciale-overheid-op-in,"FNV roept de Tweede Kamer, de staatssecretaris en de provincies op om zich actief te gaan bemoeien met het cao-conflict in het streekvervoer. Dat doet ze naar aanleiding van de zorgen van mensen die afhankelijk zijn van het openbaar vervoer om te gaan stemmen voor de provinciale staten op woensdag 15 maart. Op die dag staat ook een stakingsdag gepland.

Marijn van der Gaag: ‘Als de overheid als opdrachtgever zorgt dat werkgevers in het openbaar vervoer een leefbaar loon en normale werkdruk bieden, dan hoeven de buschauffeurs op 15 maart niet meer te gaan staken en kan iedereen van zijn democratisch recht gebruik maken.’

15 maart

In het openbaar vervoer wordt al sinds vorig jaar actie gevoerd voor een betere cao. ‘Medewerkers en vakbonden vinden het altijd heel vervelend als er bij stakingen overlast is voor het publiek. Ook de buschauffeurs gaan liever vandaag dan morgen weer aan het werk. En zeker in dit geval bij verkiezingen is het extra vervelend. Daarom bespreken wij met andere bonden en onze achterban hoe we om zullen gaan met staken op 15 maart’, aldus Van der Gaag.

Geen hoge verwachtingen

FNV roept de overheden op in te grijpen, omdat het op dit moment geen hoge verwachtingen meer heeft dat de werkgevers de overlast voor het publiek gaan oplossen. Van der Gaag: ‘Nu zijn alle ogen gericht op de medewerkers en de vakbonden om de overlast op te lossen, maar het probleem ligt ergens anders. De oplossing van dit cao-conflict en daarmee van de overlast voor reizigers ligt in eerste instantie bij de werkgevers. Nu die niet thuis geven, is het de beurt aan de overheden.’"
Actie stakende buschauffeurs in Groningen en Leeuwarden,2023-03-03,/nieuwsbericht/sectornieuws/vervoer/2023/03/actie-stakende-buschauffeurs-in-groningen-en-leeuw,"Stakende buschauffeurs voeren maandag 6 maart bij het station van Groningen en woensdag 8 maart bij het station van Leeuwarden actie. Daarmee willen ze bij hun werkgevers benadrukken dat het water ze aan de lippen staat.

Edwin Kuiper, bestuurder FNV Streekvervoer: ‘De chauffeurs snappen er niks van dat hun werkgever zich blijkbaar niet druk maakt over de problemen rond werkdruk en inkomen. Ze willen met z’n allen laten zien dat ze niet gepiepeld willen worden.’

Krappe rijtijden

De buschauffeurs staken al lange tijd voor een goede cao die de gestegen prijzen in de winkels compenseert en zorgt voor minder werkdruk. In het streekvervoer is door de hoge werkdruk het ziekteverzuim inmiddels opgelopen tot twintig procent. Grote oorzaken daarvan zijn de veel te krappe rijtijden als gevolg van constante bezuinigingen. Samen met de toch al krappe arbeidsmarkt, zorgt dat voor uitvallende bussen en nog hogere werkdruk.

Provincies

Ook provincies kunnen niet wegkijken. ‘De goedkoopste busmaatschappij maakt de meeste kans op het verkrijgen van de aanbesteding. Vervolgens zijn de medewerkers, zoals buschauffeurs en ondersteunend personeel, de dupe daarvan. Provincies staan toe dat er krappe diensten worden gemaakt’, aldus Kuiper. Ook maken stakende buschauffeurs zich zorgen over het openbaar vervoer in de twee provincies. Dat werd deze week nogmaals bevestigt, toen bleek dat verreweg de meeste bushaltes in de noordelijke provincies zijn wegbezuinigd. Mede daardoor zijn vele dorpen afgesneden van het openbaar vervoer.

Dagelijks gestaakt

Vanaf 6 maart zal er in Groningen en Friesland dagelijks gestaakt worden. Maandag, woensdag en vrijdag door buschauffeurs voor de cao Streekvervoer. Op dinsdag en donderdag zullen machinisten en stewards van Arriva het werk neerleggen voor een goede cao Multimodaal. In het streekvervoer zijn twee cao’s, de cao Streekvervoer met zo’n 13.000 medewerkers en de cao Multimodaal, met zo’n 1.300 medewerkers. Beide cao’s liepen tot 31 december 2022."
Arbeidsinspectie tikt Lidl op de vingers,2023-03-02,/nieuwsbericht/sectornieuws/handel/2023/03/fnv-arbeidsinspectie-tikt-lidl-op-de-vingers,"Supermarkt Lidl heeft een fikse tik op de vingers gekregen van de Arbeidsinspectie. Die stelt de FNV in het gelijk naar aanleiding van een klacht over de hoge werkdruk.

Fatma Bugdayci, bestuurder FNV Handel: ‘Dit is erg goed nieuws. Lidl moet nu echt wat gaan doen aan de ongezonde werkdruk waar heel veel medewerkers last van hebben. Het leidt tot stressklachten en ziekte en mensen gaan ergens anders werken. Zeker nu er al zo weinig personeel is, zou Lidl zuinig moeten zijn op zijn werknemers.'

Bedrijf moet actie ondernemen

De Arbeidsinspectie deed op verzoek van de vakbond onderzoek bij Lidl, waar zo'n 20.000 mensen werken, en constateerde een overtreding met betrekking tot de werkdruk. Daarop heeft het bedrijf te horen gekregen dat het actie moet ondernemen en dat de inspectiedienst mogelijk opnieuw komt kijken of dat is gebeurd.

Directie wuift alles weg

De FNV probeert al jarenlang in gesprek te gaan over de werkdruk, maar Lidl houdt dit steeds af. Bugdayci: ‘Sterker nog, ze reageren niet eens. Ontzettend kinderachtig. Wij hebben bij de directie talloze rapporten, onderzoeken en enquêtes op tafel gelegd, waaruit blijkt dat er sprake is van onacceptabel hoge werkdruk, mensen ervaren hierdoor grote werkstress. Maar Lidl wuift alles weg en noemt het ‘vermeende werkdruk’. Met de uitspraak van de Arbeidsinspectie moet Lidl zijn mensen nu wel serieus gaan nemen en optreden tegen de werkdruk.’

Ziek van de werkdruk

De problemen spelen al jaren. Uit het rapport Code Rood Werkdruk (2019) van de FNV blijkt dat maar liefst 72% van de mensen hoge werkdruk ervaart. Dat is 52% meer dan het landelijk gemiddelde. Bugdayci: ‘Mensen worden ziek van de werkdruk. Om hun doelstelling te halen, klokken ze uit en werken ze gratis door.'

Aan de achterkant een discounter

Lidl verschuilt zich achter de manier waarop het winkelpersoneel wordt ingezet. Bugdayci: ‘Ze doen aan de voorkant alsof het een fullservice supermarkt is, waarbij van de mensen ook wordt verwacht dat ze op dat niveau service verlenen aan de klanten. Maar als je aan de achterkant nog steeds werkt als een discounter en steeds verder in de beschikbare uren van je personeel snijdt dan gaat het mis.’

Voldoet niet aan RI&E

De FNV zegt dat Lidl niet voldoet aan de wettelijke verplichting als het gaat om de Risico Inventarisatie en Evaluatie (RI&E) naar werkdruk.

Zo'n 20.000 werknemers

Bij Lidl in Nederland werken zo'n 20.000 mensen verdeeld over 440 winkels en 7 distributiecentra.

Lees ons rapport over werkdruk (pdf)"
Landelijke staking ziekenhuizen op 16 maart,2023-03-02,/nieuwsbericht/sectornieuws/zorg-welzijn/2023/03/landelijke-staking-ziekenhuizen-op-16-maart,"Op donderdag 16 maart leggen ziekenhuismedewerkers voor 24 uur het werk neer. Dat gebeurt op 64 locaties van verschillende ziekenhuizen door heel Nederland. Er wordt die dag gewerkt alsof het een zondag is, dat betekent dat alleen spoedeisende zorg doorgaat.

De stakende ziekenhuismedewerkers voelen zich in de steek gelaten door de werkgeverskoepel, de Nederlandse Vereniging van Ziekenhuizen (NVZ). Als het aan de NVZ ligt gaan de medewerkers er de komende twee jaar in koopkracht flink op achteruit, wordt er niets structureels gedaan aan het verlagen van de werkdruk en moeten ze zich nog flexibeler opstellen bij het inroosteren.

Flinke deuk in vertrouwen

Elise Merlijn, bestuurder FNV Zorg & Welzijn: We merken dat de boosheid onder medewerkers enorm is. Vooral het vertrouwen in de werkgever krijgt een flinke deuk. De medewerkers voelen zich in de kou gezet. Het enige dat wordt gevraagd, is behoud van koopkracht en het verlagen van de werkdruk. Zodat de boodschappen kunnen worden betaald en het prachtige werk dat wordt gedaan wordt volgehouden.’

Grote onrust

FBZ-onderhandelaar Rob Koster: ‘Er heerst veel onrust onder de ziekenhuiswerknemers over de onevenwichtige voorstellen die de NVZ voor hen in petto heeft. Ze willen dat er een goede cao komt voor alle zorgprofessionals. Het is de hoogste tijd dat er paal en perk wordt gesteld aan de werkdruk. Het kan gewoonweg niet door de beugel dat de NVZ nóg meer flexibiliteit vraagt en daar inlevering van koopkracht en allerlei inperkingen voor duurzame inzetbaarheid tegenover stelt. Wij willen een cao met koopkrachtbehoud voor alle zorgprofessionals, die medewerkers stimuleert zich te ontwikkelen en hen beschermt tegen overbelasting.’

Programma 16 maart

De zondagsdiensten starten om 08.00 uur met een gezamenlijke aftrap in het ziekenhuis. Er zijn gedurende de dag diverse activiteiten die verschillen per ziekenhuis. Ook zijn er diverse toespraken van aanwezige vakbondsbestuurders en ziekenhuismedewerkers.

64 locaties

In totaal doen 64 locaties van de verschillende ziekenhuizen in Nederland mee met de landelijke staking. Het aantal afdelingen varieert per ziekenhuis. Zo doen in het Antoni van Leeuwhoekziekenhuis (Amsterdam), dat voor de eerste keer mee doet met een staking, 48 afdelingen mee en in het Spaarne Gasthuis (verdeeld over de locaties Haarlem en Hoofddorp) leggen ziekenhuismedewerkers van 48 afdelingen het werk neer. Bij het Wilhelmina Ziekenhuis in Assen is, met 33 deelnemende afdelingen, bijna het hele ziekenhuis dicht.

Eisen vakbonden

De vakbonden eisen onder meer een loonsverhoging van 10% voor één jaar met een bodem. Ook willen de bonden dat werknemers die met het openbaar vervoer reizen de volledige reiskosten vergoed krijgen en dat de kilometervergoeding omhoog gaat. De onregelmatigheidstoeslag moet betaald worden over het volledige uurloon, waarbij geen onderscheid gemaakt wordt tussen salarisgroepen. Er moeten goede afspraken worden gemaakt over de vergoeding van de bereikbaarheidsdiensten. Deze moeten in tijd en geld fors worden verhoogd. Ook willen de vakbonden dat de wensen van de werknemer leidend zijn voor de vaststelling van het basisrooster en dat de werknemer hierin een eerste keuze heeft. Joost Veldt, bestuurder CNV Zorg & Welzijn: ‘We willen de uittocht van personeel uit de sector tegengaan. Eén van de belangrijkste manieren om dat tegen te gaan is te zorgen dat mensen zeggenschap krijgen over hun werktijden en roosters. Zodat ze naast hun werk voldoende rust krijgen.’

Ruim 200.000 medewerkers

De cao Ziekenhuizen geldt voor ruim 200.000 werknemers in ziekenhuizen en revalidatiecentra. Nederland telt 65 ziekenhuizen en 14 revalidatiecentra, waarvan een aantal met meerdere locaties. De cao Ziekenhuizen liep af op 31 januari 2023.

PDF Overzicht stakingslocaties 16 maart 2023"
"Ook laatste kans voor Forbo-Novilon: 14,3% erbij en compensatie voor 'rampjaar'",2023-03-02,/nieuwsbericht/sectornieuws/procesindustrie/2023/03/ook-laatste-kans-voor-forbo-novilon-14-3-erbij-en,"Net als hun collega’s bij Forbo Flooring eisen de werknemers van vloerenbedrijf Forbo-Novilon in Coevorden minstens 14,3% meer salaris. Verder moet er een compensatie komen voor het ‘rampjaar 2022’. Als de directie niet akkoord gaat, leggen de mensen het werk neer. Dit staat in een ultimatum van de FNV dat zondag 5 maart afloopt om 18.00 uur.

Janwillem Compaijen, bestuurder FNV Procesindustrie: ‘De werknemers hebben het eindbod van 6,5% van Forbo-Novilon vierkant afgewezen. Zij lijden onder de hoge inflatie. Daarom moet het loon dit jaar met net zoveel procenten omhoog als de inflatie.’

Salarissen moeten meestijgen

De FNV wil in de eenjarige cao vastleggen dat de lonen met 14,3% omhooggaan. Bovendien moeten de salarissen voortaan blijven meestijgen met de prijzen in de winkels.

Financieel zwaar gehad

Compaijen: ‘Met het afspreken van die automatische prijscompensatie voorkomen we dat we daar later nog weer gedoe over krijgen.’ Hij zegt dat de mensen ook een eenmalige inflatiecompensatie willen voor 2022. ‘Een rampjaar, iedereen heeft het financieel erg zwaar gehad.’

Ook een sociale cao

Maar het gaat de werknemers niet alleen om geld. Compaijen: ‘Zij willen ook een sociale cao. Bij de UWV-uitkering van 70% voor wettelijk verlof in het eerste jaar na adoptie of bevalling bijvoorbeeld moet Forbo die netjes met 30% aanvullen naar 100%. Abnormaal dat Forbo nu zo in gebreke blijft en geen oog heeft voor de kosten van jonge ouders.'

350 werknemers

Forbo-Novilon produceert hoogwaardige duurzame vloerbedekkingen voor de projecten- en consumentenmarkt. Bij Forbo-Novilon in Coevorden werken 350 mensen. Zusterbedrijf Forbo Flooring zit in Assendelft en Krommenie."
Woeste werknemers Cabot eisen snel betere cao,2023-03-01,/nieuwsbericht/sectornieuws/procesindustrie/2023/03/woeste-werknemers-cabot-eisen-snel-betere-cao,"De FNV draait opnieuw de duimschroeven aan bij een producent. Ditmaal dreigt de vakbond met acties bij chemiebedrijf Cabot B.V. in Rotterdam. Er ligt een ultimatum dat afloopt op maandag 6 maart om 12.00 uur.

Celil Çoban, bestuurder FNV Procesindustrie: ‘De mensen zijn echt woest, Cabot kan maar beter op ons ultimatum ingaan en voldoen aan de eisen van de werknemers. Die hebben bij ons aangegeven dat ze bereid zijn om het werk neer te leggen als dat nodig is.’

Salarissen moeten meestijgen

De eisen van de FNV en de medewerkers: een cao van een jaar, die loopt tot en met 31 augustus 2023; salarissen die automatisch meestijgen met de inflatie (automatische prijscompensatie) en €100 bruto per maand erbij.

Twee keer eindbod unaniem verworpen

Al sinds september probeert de FNV een goede cao af te spreken met Cabot. Het bedrijf heeft tweemaal een eindbod gedaan, maar dat is beide keren unaniem weggestemd door de mensen op de werkvloer. Het laatste voorstel was 7% loonsverhoging. Çoban: ‘Onvoldoende dus. Daar kunnen mensen de steeds duurder wordende boodschappen en hun stijgende rekeningen niet van betalen.’

Zo'n 110 werknemers

Cabot in Rotterdam produceert roet(deeltjes) - carbon black - voor onder andere de rubber- en kunststofindustrie. Er werken zo’n 110 mensen."
Cao principeakkoord voor medewerkers Veiligheidsregio’s,2023-03-01,/nieuwsbericht/sectornieuws/fnv-overheid/2023/03/cao-principeakkoord-voor-medewerkers-veiligheidsre,"FNV Overheid heeft, samen met de overige betrokken bonden, vannacht een principeakkoord bereikt met de werkgeversvereniging (WVSV) over de arbeidsvoorwaarden voor het personeel in dienst van de veiligheidsregio’s, inclusief de brandweervrijwilligers (exclusief de medewerkers die onder een eigen cao vallen). De loonsverhoging bedraagt gemiddeld ruim 7,5%, afhankelijk van de schaal en trede waarin de werknemer is ingedeeld.

Jaar- en uurvergoedingen voor vrijwilligers stijgen met 9,3%

De cao heeft een looptijd van 16 maanden

Frans Carbo, FNV Overheid bestuurder: ‘Na een periode van moeizame onderhandelingen ligt er nu eindelijk een cao principeakkoord waar we verder mee kunnen in deze financieel zware tijden. Tevens zijn er met name goede afspraken gemaakt over de verhoging van de vergoedingen voor vrijwilligers, de RVU en de nachtdienstontheffing. Maar het laatste woord is nu aan de leden, die er binnenkort over gaan stemmen.’

Belangrijkste cao afspraken

Looptijd: van 2 januari 2023 tot en met 30 april 2024.

Loon:

Een nominale verhoging van € 100 bruto per 2 januari 2023.

Een loonsverhoging van 5,5% per 2 januari 2023.

Een verhoging van de eindejaarsuitkering (IKB) van 1,58%, waardoor een volledige 13e maand ontstaat.

Voor de vrijwilligers is afgesproken dat de jaar- en uurvergoedingen stijgen met 9,3%.

Reiskosten:

In verschillende vormen kennen 14 van de 25 veiligheidsregio’s een reiskostenvergoeding woonwerk-verkeer. Afgesproken is dat de veiligheidsregio’s die op 1 april 2023 een regeling woon-werkverkeer kennen met op onderdelen gunstiger afspraken, deze behouden. De nieuwe regeling is daarmee een regeling met een minimum karakter. De overeengekomen reiskostenvergoeding woon-werkverkeer gaat in op 1 april 2023, heeft een minimum karakter en bestaat uit de volgende elementen, namelijk:

€ 0,11 per km; met een maximum van 45 km per enkele reis, ongeacht het soort vervoer (auto, fiets, openbaar vervoer etc.);

De vergoeding per km is vastgesteld op een bedrag van € 0,10 onder de maximaal fiscaal vrijgestelde vergoeding;

Een eenmalige compensatie voor het eerste kwartaal 2023 wordt voorbereid.

Thuiswerkvergoeding:

Verhoging van € 2,00 netto per thuiswerkdag naar € 3,00 netto.

Vroegpensioen/RVU-regeling:

Uitgangspunt is dat extra mogelijkheden worden geboden om gezond toe te werken naar de pensioengerechtigde leeftijd. Werkgevers en werknemers gaan in overleg om voor 1 mei 2023 te komen tot concrete voorstellen over een Regeling voor Vervroegde Uittreding (RVU).

Ontheffing nachtdiensten:

Werkgevers en werknemers gaan in overleg om voor 1 mei 2023 te komen tot concrete voorstellen over een regeling voor ontheffing nachtdiensten voor werknemers vanaf 55 jaar.

In totaal zijn er ca. 10.000 medewerkers en ca. 18.000 vrijwilligers actief in de Veiligheidsregio’s."
"Ultimatum naar Forbo: er moet 14,3% bij",2023-03-01,/nieuwsbericht/sectornieuws/procesindustrie/2023/03/ultimatum-naar-forbo-er-moet-14-3-bij,"De werknemers van Forbo Flooring hebben hun punt gemaakt: zij eisen dat hun salarissen met minstens 14,3% omhooggaan. Gaat het vloerenbedrijf hier niet mee akkoord dan leggen de mensen het werk neer. Dat staat in een ultimatum van de FNV dat vrijdag 3 maart om 20.00 uur verloopt.

Yolanda Reus, bestuurder FNV Procesindustrie: ‘Forbo moet dus snel zijn en met een beter bod komen voor de cao. De medewerkers zijn serieus; zij zijn massaal bereid om actie te voeren als dat nodig is.’

Meestijgen met prijzen in winkels

De FNV eist een cao voor een jaar (van 1 januari tot en met 31 december 2023). De salarissen moeten daarin met 14,3% omhoog en de lonen moeten voortaan meestijgen als de prijzen in de winkels omhooggaan (automatische prijscompensatie).

Garanties voor houden koopkracht

Reus: ‘De mensen bij Forbo willen garanties van hun werkgever dat hun koopkracht behouden blijft en dat is niet meer dan redelijk. Zij zien hun boodschappen fors duurder worden, maar hun loon stijgt niet direct mee met de inflatie. Het bedrijf wordt door het verhogen van zijn prijzen wel direct gecompenseerd voor de inflatie, maar de mensen die het geld verdienen moeten wachten tot ze aan de beurt zijn. Daar kun je bij de kassa van de supermarkt niet mee aankomen. Daar moet ook direct boter bij de vis.'

Zo'n 550 medewerkers

Bij Forbo Flooring werken zo’n 550 mensen. Zij werken op locaties in onder andere Assendelft en Krommenie."
Woensdag opnieuw actie bij hoofdkantoor Uber,2023-02-28,/nieuwsbericht/sectornieuws/vervoer/2023/02/woensdag-opnieuw-actie-bij-hoofdkantoor-uber,"Voor de vierde keer in een maand brengen chauffeurs die rijden voor Uber een bezoek aan het hoofdkantoor van het taxibedrijf in Amsterdam. Zij presenteren woensdag aan de Uber-top wat zij écht binnenkrijgen aan inkomen. De actie is om 16.00 uur.

Cihan Ugural, campagneleider bij de FNV: ‘En dus niet wat Uber zegt dat zij verdienen. Uber moet naar de chauffeurs luisteren en ervoor zorgen dat zij een fatsoenlijk inkomen hebben. Wij gaan door met onze acties totdat dit het geval is.'

Uber wil aantonen dat het meevalt

De actie van de chauffeurs is een dag voordat Uber een onderzoek van de Universiteit van Maastricht naar buiten brengt. Daarmee wil het platformbedrijf aantonen dat het allemaal wel meevalt met de lage lonen van de chauffeurs.

Bedrijf heeft cijfers zelf aangeleverd

Ugural: ‘Dit zogenaamde onafhankelijk onderzoek is, net als een onderzoek van 2,5 jaar geleden, louter gebaseerd op data die Uber zelf heeft aangeleverd. Die data is niet controleerbaar. Bovendien houden die cijfers van Uber totaal geen rekening met de kosten die de chauffeurs zelf dragen.'

Soms zelfs beneden minimumloon

De FNV heeft eerder berekend dat taxichauffeurs bij Uber over het algemeen niet eens het loon uit de Taxi-cao halen. Soms zitten zij zelfs beneden het minimumloon. Ook zijn ze niet verzekerd voor pensioen en arbeidsongeschiktheid.

Chauffeurs geven kijkje in portemonnee

De chauffeurs willen de directie en belangstellenden woensdag een kijkje geven in hun portemonnee. Zij hebben aan de hand van hun eigen verdiensten en de gemiddelde autokosten volgens de ANWB - die nog bescheiden zijn - uitgerekend wat hun echte inkomen is.

Over tot hardere acties

Ugural: ‘Uber komt al een aantal weken met cijfers waar de chauffeurs zich helemaal niet in herkennen. Ook zet het bedrijf hun reacties hierop weg als ‘niet concreet’. Daarom zijn ze op basis van vertrouwde bronnen zelf gaan rekenen. Zij hopen dat de top dit keer wel een echte dialoog wil aangaan en naar buiten komt om met de chauffeurs te praten. Zo niet, dan gaan we over tot hardere acties.’

Nederland verdient beter

Bij veel bedrijven en aan cao-tafels in het hele land stormt het. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er stakingen in het streekvervoer en bij de Bijenkorf. Afgelopen weken waren er ook stakingen bij gemeenten, Douwe Egberts, Hibin, de zorgtaxi’s, Intertek, bij de regionale treinen en bussen, de touringcars, ETOS en Fokker Elmo.

Barometer op storm

In de ziekenhuizen staat de barometer ook op storm: er zijn acties op til nu het ultimatum is verlopen. De roep om verandering zwelt aan en werknemers zien dat ze niet alleen staan."
Werkloze 60-plussers moeten beroep kunnen blijven doen op de IOW,2023-02-28,/nieuwsbericht/algemeen-nieuws/2023/02/werkloze-60-plussers-moeten-beroep-kunnen-blijven,"60-plussers zonder werk moeten een beroep kunnen blijven doen op de IOW-uitkering (de wet inkomensvoorziening voor oudere werklozen). Dat bepleit de FNV in een brief die de bond vandaag aan de Tweede Kamer heeft gestuurd. De regeling zou per 1 januari 2024 worden afgeschaft, maar blijkt nog steeds hard nodig.

FNV-vicevoorzitter Kitty Jong: ‘Helaas nemen werkgevers nog steeds bijna geen 60-plussers aan die hun baan zijn kwijtgeraakt, ondanks de krappe arbeidsmarkt. Als mensen hun pensioen naar voren zouden halen, moeten ze het grotendeels opeten. Dat geldt ook het aanspreken van het beetje spaargeld dat ze hebben, het moeten opeten van hun huis of het moeten teren op het inkomen van hun partner. Dat is niet wenselijk. Wij roepen het parlement op, een structurele regeling te maken van de bescheiden inkomensondersteuning die de IOW is.’

60-plussers oververtegenwoordigd

Na jaren van stijging is het aantal oudere werkzoekenden met een IOW-uitkering al enkele jaren tussen de negen- en tienduizend per jaar. De arbeidsmarktpositie van vijftigers is in de laatste jaren al wel verbeterd, maar die van zestigers blijft achter. Ook in de WW blijft deze groep relatief oververtegenwoordigd. De IOW is een uitkering waar 60-plussers na een WW-periode een beroep op kunnen doen en bedraagt bruto rond 1250 euro per maand. De sollicitatieplicht blijft tot een jaar voor de pensioenleeftijd.

Utopie

De FNV vindt dat er blijvend geïnvesteerd moet worden om de kansen van oudere werkzoekenden te vergroten. Met vereende krachten (overheid, werkgevers en vakbonden) moet dit kunnen, bijvoorbeeld via de regionale werkcentra. Maar het is een utopie om te denken dat werkgevers massaal mensen van boven de 60 in dienst zullen nemen. De realiteit is en blijft dus dat het oudere werkzoekenden vaak niet lukt om aan het werk te komen, hoe graag ze dat zelf vaak ook willen. Voor hen moet de IOW als ultiem vangnet structureel worden bestendigd.

Acties

De FNV is inmiddels begonnen met het voorbereiden van acties om deze wensen kracht bij te zetten. Zo is er een petitie, die rond 30 maart aan de Tweede Kamer wordt aangeboden. Dat vindt daar een commissiedebat plaats over de uitvoering van de sociale zekerheid.

Zie hier de brief die de FNV heeft gestuurd"
Cao onderhandelingsresultaat bereikt met UWV,2023-02-28,/nieuwsbericht/sectornieuws/fnv-overheid/2023/02/cao-onderhandelingsresultaat-bereikt-met-uwv,"FNV Overheid -evenals CNV Vakmensen en De Unie- heeft vannacht een cao onderhandelingsresultaat bereikt met het Uitvoeringsinstituut Werknemersverzekeringen (UWV). Over 2023 gaan de lonen in totaal met ruim 9 % omhoog. Tevens is er een verbeterde reiskostenregeling en thuiswerkvergoeding afgesproken.

Uiterste inspanning

Etienne Haneveld, FNV Overheid bestuurder: ‘Het werd, in deze financieel sombere tijden, nu echt hoog tijd voor een goede loonsverhoging. De onderhandelingen waren zo goed als vastgelopen. Actiecomités waren reeds gevormd. We hebben een uiterste inspanning gedaan om toch tot een goed resultaat te komen. We gaan nu in overleg met onze leden of dit resultaat kan worden omgezet in een cao akkoord.’

Belangrijkste cao afspraken

De cao heeft een looptijd van 16 maanden, van 1 januari 2023 tot en met 30 april 2024.

Loonontwikkeling:

De structurele loonsverhoging bedraagt per 1 januari 2023: 6,5%.

De structurele loonsverhoging bedraagt per 1 december 2023: 2,5%.

Reiskosten/mobiliteit:

Verhoging woonwerk-verkeer van 12 cent naar 17 cent per kilometer.

Verhoging dienstreis vergoeding van 19 cent naar 28 cent netto per kilometer.

Thuiswerkvergoeding:

Verhoging van 2 euro naar 3 euro netto per dag.

Thuiswerkplekvoorziening:

Per medewerker is een maximum budget van € 750,- van toepassing (inclusief BTW) voor de periode van 5 jaar.

Pensioenpremie:

De pensioenpremie wordt met 0,2% verhoogd om maximale pensioenopbouw te kunnen blijven realiseren.

Bij het UWV werken bijna 21.000 medewerkers."
Nieuwe staking bij Lantor in Veenendaal,2023-02-28,/nieuwsbericht/sectornieuws/procesindustrie/2023/02/nieuwe-staking-bij-lantor-in-veenendaal,"Medewerkers van Lantor BV in Veenendaal hebben dinsdag 28 februari weer hun werk neergelegd. Dit keer voor 24 uur. De staking begon om 6.00 uur ’s ochtends, woensdag om 6.00 hervatten de mensen het werk weer.

Sinds de prikactie van vorige week – die ‘slechts’ 2 uur duurde – heeft de werkgever niks noemenswaardigs van zich laten horen. Kitty Huntjens van CNV Vakmensen snapt daar niets van. ‘Als Lantor geen actie onderneemt, doen wij als vakbonden dat wel.’

Overleg over cao vastgelopen

‘Aanleiding is het vastgelopen cao-overleg’, zegt Agostino Di Giacomo Russo van FNV Procesindustrie. ‘Waar wij als bonden willen dat de lonen minimaal met de inflatie meestijgen, vindt de werkgever 6% voor nu wel genoeg. Bovendien willen we een goede thuiswerkregeling en afspraken waarmee medewerkers gezond hun pensioenleeftijd kunnen halen. Ook dat ziet Lantor niet zitten.’

Er ontstaat een mooie solidariteit

Om hun eisen kracht bij te zetten, legden de medewerkers vorige week dinsdag tijdens een prikactie al voor 2 uur het werk neer. ‘Zeker de helft van de 100 medewerkers kwam naar buiten om een broodje te eten dat we voor ze geregeld hadden’, zegt Huntjens van het CNV. ‘Heel symbolisch, omdat we vinden dat het eigenlijk de werkgever moet zijn die de hardwerkende medewerkers van een goed belegde boterham voorziet.’

Mensen voelen zich verbonden

‘Ik merk dat de mensen zich sterk met elkaar verbonden voelen’, vervolgt de CNV-bestuurder. ‘Staken is natuurlijk eng, maar toen de mensen zagen dat de ander ook durfde op te komen voor zichzelf, ontstond er een mooie solidariteit. Als je deze stap durft te zetten, is er echt wel wat aan de hand. Hopelijk ziet en realiseert hun werkgever dat ook.’

Net zo lang als nodig is

Di Giacomo Russo van FNV baalt ook dat Lantor BV, maker van onder meer halffabricaten voor composietbouw, tot nu toe nog niks noemenswaardigs van zich liet horen. ‘De medewerkers dragen hun bedrijf een warm hart toe. Maar op deze manier is het heel lastig vertrouwen te blijven houden in de directie. Daarom zetten wij onze acties door. Heel goed dat de mensen nu voor zichzelf opkomen. Wij ondersteunen ze daarbij net zo lang als nodig is.’"
Ultimatum naar TEAM Terminal,2023-02-28,/nieuwsbericht/sectornieuws/procesindustrie/2023/02/ultimatum-naar-team-terminal,"Tankopslagbedrijf TEAM Terminal krijgt een kleine week om akkoord te gaan met de eisen van zijn werknemers voor de nieuwe cao. Zij willen onder andere dat hun salarissen voortaan meestijgen met de prijzen in de winkels (automatische prijscompensatie). Dat staat in een ultimatum van de FNV dat maandag 6 maart om 10.00 uur verloopt.

Iris van der Veen, bestuurder FNV Procesindustrie: ‘Onze leden hebben het eindbod van TEAM Terminal unaniem afgewezen. De actiebereidheid onder hen is groot.’

APC en schalen met €100 omhoog

De FNV wil een cao afspreken voor een jaar (van 1 april 2022 tot 1 april 2023). Naast de automatische prijscompensatie eist de vakbond dat alle salarisschalen met €100 bruto worden verhoogd. Ook moet er een regeling komen waarbij mensen vanaf hun 58e kunnen gaan afbouwen (80% werken, 90% salaris, 100% pensioenopbouw).

Veel minder koopkracht

Het bedrijf biedt een cao van drie jaar met een loonsverhoging van 6% over het afgelopen jaar en voor dit jaar slechts 4%. Van der Veen: ‘Mensen gaan er dus fors op achteruit in koopkracht.’ Over 2024 wil TEAM Terminal de gemiddelde verhoging in de chemische sector over 2023 volgen (op basis van de eindevaluatie van werkgeversvereniging AWVN). Daarnaast weigert de directie om afspraken te maken over uitbreiding van de schaalmaxima van de schalen C, D, E en F met €500 bruto.

Botlek en Antwerpen

Bij TEAM Terminal vallen zo’n zo’n 33 mensen onder de cao. Het tankopslagbedrijf voedt de raffinaderijen van Esso in de Botlek en in Antwerpen. Verder slaat het ruwe aardolie (crude) op voor Aramco en BP.

Nederland verdient beter

Aan veel meer cao-tafels is het onrustig. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er stakingen en acties in het streekvervoer, bij de regionale treinen en bussen en bij de sociale werkbedrijven. Afgelopen weken waren er ook stakingen bij de gemeenten, Douwe Egberts, Hibin, de zorgtaxi’s, Intertek, de touringcars, ETOS, Bijenkorf en Fokker Elmo.

Barometer staat op storm

Ook in de jeugdzorg zijn er acties. In de ziekenhuizen staat de barometer inmiddels op storm: er komt een actiedag in maart waar de grote meerderheid van de ziekenhuizen zich al voor heeft aangemeld. De roep om verandering zwelt aan en werknemers zien dat ze niet alleen staan.

Lees meer over Nederland verdient beter"
Deadline voor aanpak werkdruk en personeelstekort kinderopvang,2023-02-28,/nieuwsbericht/sectornieuws/zorg-welzijn/2023/02/deadline-voor-aanpak-werkdruk-en-personeelstekort,"Er ligt een nieuwe cao voor de 117.000 medewerkers in de kinderopvang met een loonsverhoging van gemiddeld 11,86%. Ruim 80% van de leden van de FNV, werkzaam in de kinderopvang, stemde voor. Maar dat betekent niet dat werkgevers en vakbonden achterover kunnen leunen.

Voor 1 juli 2023 moet er een plan liggen voor het verlagen van de werkdruk, het verbeteren van de werk-privébalans en het structureel oplossen van de personeelstekorten. Die afspraak is gemaakt in de nieuwe cao.

Veel om over te praten

Volgens de vakbond staat de continuïteit en kwaliteit van de kinderopvang flink onder druk. In het derde kwartaal van 2022 stonden er 6.600 vacatures open (cijfers CBS). In een jaar tijd zijn er vier keer zoveel vacatures ontstaan. Deddy Dorenbos, bestuurder FNV Zorg & Welzijn: ‘Alleen meer loon gaat dat tij niet keren. Er moeten afspraken komen over meer zeggenschap over roosters, verlaging van de werkdruk en verschillende soorten verlof zoals eerder kunnen stoppen met werken. Ook moet de jaarurensystematiek flink op de schop.’

Het is wachten op nog meer problemen

Als er geen goede afspraken worden gemaakt, voorziet Dorenbos meer problemen. De afgelopen tijd moesten al groepen hun deuren sluiten vanwege de personeelstekorten. Dorenbos: ‘Snelle oplossingen die vanuit de overheid worden bedacht om meer medewerkers aan te trekken leiden niet automatisch tot werkdrukverlaging. Meer onervaren medewerkers erbij verhoogt juist de werkdruk bij de ervaren medewerkers.’

Overbelasting medewerkers

Dorenbos: ‘Medewerkers willen zelf meer invloed op hun werktijden. En ook moet de werk-privébalans beter. Door het grote personeelstekort worden verlofaanvragen niet goedgekeurd. Dit zorgt voor overbelasting van medewerkers, waardoor de kans op het maken van fouten groter is.’ De vakbond wil ook de jaarurensystematiek goed onder de loep nemen. Daarbij gaat het om het verrekenen van min- en plusuren. Dorenbos: ‘Door te werken met een jaarurensystematiek kan de werkgever de werknemer flexibeler inzetten, maar dat gaat ten koste van het privéleven van de werknemer, bijvoorbeeld als het gaat om opvang van eigen kinderen.’

117.000 medewerkers

Onder de cao Kinderopvang vallen zo’n 117.000 medewerkers. De nieuwe cao gaat, met terugwerkende kracht, in op 1 januari 2023 en heeft een looptijd van 18 maanden."
Werkonderbreking voor nieuwe Hibin cao,2023-02-28,/nieuwsbericht/sectornieuws/bouwen-en-wonen/2023/02/werkonderbreking-voor-nieuwe-hibin-cao-1,"FNV Bouwen & Wonen houdt woensdag een werkonderbreking bij Decor Son. Hibin, groothandelaar in bouwmaterialen, wees het op 3 februari door FNV gestelde ultimatum af, waarna er op diverse locaties in het land onlangs al vier werkonderbrekingen plaatsvonden.

Locatie/tijd

Woensdag 1 maart , van 11.30 tot 13.00 uur

Ekkersrijt 1214, 5692 AE Son

Meer en uitgebreidere acties volop in voorbereiding

Osman Yildiz, FNV Bouwen & Wonen cao onderhandelaar: ‘Onbegrijpelijk dat Hibin zijn eigen werknemers, ook na eerdere werkonderbrekingen, nog steeds een goede cao blijft onthouden. De actiebereidheid onder onze leden is groot. Meer en uitgebreidere acties zijn inmiddels volop in voorbereiding.’

De bij Hibin aangesloten bedrijven leveren bouwmaterialen voor voornamelijk de woning- en utiliteitsbouw. Onder de cao vallen ruim 9.000 werknemers. De vorige cao liep op 31 december af.

Belangrijkste cao eisen

Looptijd:

Een cao met de looptijd van één jaar; van 1 januari 2023 t/m 31 december 2023.

Loon:

Per 1 januari 2023 een loonsverhoging van 14,3% voor alle loonschalen en daadwerkelijk betaalde salarissen. Dit is gelijk aan de prijscompensatie over de periode oktober 2021 tot en met oktober 2022.

Met ingang van 1 januari 2023 de invoering van het systeem van de Automatische Prijs Compensatie (APC) voor alle loonschalen en daadwerkelijk betaalde salarissen.

Reiskosten:

Een reiskostenvergoeding voor woon-werkverkeer van 0,21 eurocent per kilometer.

Stormachtig

Aan veel meer cao-tafels is het onrustig. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er deze week stakingen en acties in het streekvervoer, bij de regionale treinen en bussen en bij de sociale werkbedrijven. Afgelopen weken waren er ook stakingen bij de gemeenten, Douwe Egberts, de zorgtaxi’s, Intertek, de touringcars, ETOS, Bijenkorf en Fokker Elmo. Ook in de jeugdzorg zijn er acties. In de ziekenhuizen staat de barometer inmiddels op storm: er komt een actiedag in maart waar de grote meerderheid van de ziekenhuizen zich al voor heeft aangemeld. De roep om verandering zwelt aan en werknemers zien dat ze niet alleen staan."
Medewerkers cao Multimodaal gaan deze week weer staken,2023-02-27,/nieuwsbericht/sectornieuws/vervoer/2023/02/medewerkers-cao-multimodaal-gaan-deze-week-weer-st,"Opnieuw is het raak bij de vervoersbedrijven die onder de cao Multimodaal (openbaar vervoer bedrijven met bussen en treinen) vallen. De medewerkers gaan dinsdag, donderdag en vrijdag staken in het oosten, westen en zuiden van het land.

Edwin Kuiper, bestuurder FNV Multimodaal: ‘Keer op keer komen de werkgevers met mooie beloftes die ze vervolgens niet nakomen. De werknemers voelen zich bedonderd. De werkgever weigert op onze eisen in te gaan, dus er zit niets anders op dan weer te staken.'

Vanaf december stakingen

Er wordt al sinds december vorig jaar gestaakt, de medewerkers zijn klaar met de hoge werkdruk. Kuiper: ‘Het personeelsbeleid van de ov-bedrijven zorgt voor een hoog ziekteverzuim en krappe rij- en werktijden. De werknemers kunnen nauwelijks vrije dagen opnemen.’ Door de hele organisatie worden de gevolgen gevoeld. Kuiper: ‘Machinisten, stewards, buschauffeurs, verkeersleiders, iedereen heeft last van de krappe roosters, van hoog ziekteverzuim en van hoge werkdruk.’

Koopkracht

De leden eisen een loonsverhoging waarbij in ieder geval de koopkracht, die door de hoge inflatie is gedaald, wordt gecompenseerd. Kuiper: ‘De eisen van de werknemers zijn redelijk. Ze willen hun boodschappen en rekeningen kunnen blijven betalen.’

Slepende onderhandelingen

De cao-onderhandelingen startten begin oktober, maar na een vliegende start bleken werkgevers de uitgesproken intenties niet te willen nakomen. Kuiper: ‘De werkgevers kwamen met een belachelijk laag bod en daar viel niet meer over teonderhandelen. Ook over werkdruk verlagende maatregelen was geen overleg mogelijk.’ Het eindbod van de werkgevers werd door de leden massaal afgewezen.

Stakingen

Het zwaartepunt van de stakingen zal dinsdag en donderdag liggen in het oosten (Twente, Achterhoek), westen (Dordrecht) en zuiden (Limburg) van het land. Vrijdag zal het zwaartepunt op de Vechtdallijnen liggen tussen Emmen en Zwolle.

1.300 mensen

Onder de cao Multimodaal vallen ongeveer 1.300 mensen, waarvan een derde buschauffeur is en twee derde op de trein werkt als conducteur of machinist. De bekendste bedrijven in de sector waar wordt gestaakt zijn Arriva, Keolis en Qbuzz."
Komende zes weken stakingen in het streekvervoer als werkgevers niet over de brug komen,2023-02-24,/nieuwsbericht/sectornieuws/vervoer/2023/02/komende-zes-weken-stakingen-in-het-streekvervoer,"Als de werkgevers in het streekvervoer niet over de brug komen met een beter voorstel voor een nieuwe cao Streekvervoer, gaan buschauffeurs en treinmedewerkers de komende zes weken op vijftien dagen staken. Dat hebben FNV en CNV de werkgevers vandaag laten weten.

Marijn van der Gaag, bestuurder FNV Streekvervoer: ‘De werkgevers blijven halsstarrig weigeren om tot een goede cao met een leefbaar loon en minder werkdruk te komen. Zij zijn de enige die de stakingen, die heel vervelend zijn voor de passagiers, kunnen voorkomen.’

Waardeloos

In het streekvervoer wordt al maanden actiegevoerd voor een betere cao. Hanane Chikhi, onderhandelaar CNV Vakmensen: ‘Het is waardeloos dat dit nodig is, maar de maat is echt vol. Er móet iets gebeuren aan het gejaag en gejakker in het openbaar vervoer. De werkdag hangt aan elkaar van even gauw achter het stuur wat eten, even snel koffie halen op de pauzeplek, gauw naar toilet. Als je op die manier je werk moet doen, is dat een ongezonde situatie. Het gevolg is een hoog ziekteverzuim. We vragen al jaren om meer lucht in de roosters. En die komt er maar niet. Het is nu klaar, we willen daar betere afspraken over.’

Te veel looninhouding

Bij de staking van afgelopen woensdag deden weer meer mensen mee dan de keren er voor. Er vielen daardoor veel lijnen uit en in sommige regio’s werden de bussen zelfs binnen gehouden. Van der Gaag: ‘Wel gaan we kijken of de looninhouding door de werkgevers wel eerlijk is verlopen. We krijgen veel signalen van stakers die zeggen dat er te veel geld in wordt gehouden. Het lijkt er op of werkgevers de stakers zo willen laten knakken, maar dat gaat ze niet lukken.’

Gratis rijden

Hoewel medewerkers steeds strijdbaarder worden, gaan ze volgens beide vakbonden het liefst morgen weer aan de slag. Ze vinden het heel vervelend voor al die mensen die afhankelijk zijn van het streekvervoer, dat er gestaakt wordt. Van der Gaag: ‘Staken is echt de laatste strohalm die mensen hebben om werkgevers duidelijk te maken dat de maat vol is. Passagiers gratis mee laten rijden, zoals vaak als alternatief geopperd wordt, is geen oplossing. Door een rechterlijke uitspraak mogen werkgevers dan het loon inhouden. Dus dat betekent dat ze weliswaar minder inkomsten uit kaartverkoop hebben, maar een nog groter bedrag besparen op loonkosten. Daar zet je de werkgevers dus niet mee onder druk.’

Stakingsperiode

De stakingsperiode van zes weken begint volgende week dinsdag 28 februari. Daarna wordt gestaakt op donderdag 2 maart, maandag 6 maart, woensdag 8 maart, vrijdag 10 maart, dinsdag 14 maart, woensdag 15 maart, maandag 20 maart, woensdag 22 maart, vrijdag 24 maart, woensdag 29 maart, donderdag 30 maart, maandag 3 april, woensdag 5 april en vrijdag 7 april. Onder de cao Streekvervoer werken zo’n 13.000 mensen. De vorige cao verliep op 31 december 2022."
Onderhandelingen over werkdrukverlaging jeugdbescherming op scherp,2023-02-24,/nieuwsbericht/sectornieuws/zorg-welzijn/2023/02/onderhandelingen-over-werkdrukverlaging-jeugdbesch,"De eerste onderhandelingen tussen FNV Jeugdzorg, werkgevers, gemeenten en ministerie van Justitie & Veiligheid om op korte termijn met een aanpak te komen voor de crisis in de jeugdbescherming, hebben nog niet tot concrete stappen geleid. Volgens de vakbond moet er zo snel mogelijk gestart worden met een crisisaanpak voor de jeugdbeschermers. ‘De tijd van oeverloos praten is nu wel echt voorbij.’

Jeugdbeschermers voeren al bijna vijf maanden actie om de gigantische werkdruk waarmee zij kampen te verlagen. Ze hebben gemiddeld tweemaal zo veel kinderen of gezinnen onder hun hoede dan maximaal verantwoord is. FNV Jeugdzorg eist daarom dat er zo snel mogelijk wordt begonnen met het afbouwen van het aantal cliënten per jeugdbeschermer. Bovendien moet er een landelijke caseloadnorm komen conform het onderzoek van Significant Public, die bepaalt hoeveel kinderen of gezinnen iemand maximaal mag bijstaan. De acties hebben geleid tot onderhandelingen over deze zogeheten caseloadnorm en andere maatregelen om de werkdruk te verlagen.

Stevige keuzes

Maaike van der Aar, bestuurder FNV Jeugdzorg: ‘Deze week hebben we de eerste gesprekken gevoerd, maar het idee dat er nu stevige keuzes gemaakt moeten worden, die mogelijk ook pijn gaan doen, moet nog landen. Dat is echter de enige manier om uit deze verschrikkelijke impasse te komen. Gesprekken over de middellange en lange termijn zijn er wel, maar de uitkomsten daarvan zijn niet concreet. Daar gaan we ook niet op wachten. Er zijn nu maatregelen nodig.’

Explosief rapport

De urgentie om met crisismaatregelen de jeugdbescherming uit de brand te helpen, werd gisteren nog eens onderstreept door een explosief rapport van de Inspecties Gezondheidszorg & Jeugd en Justitie & Veiligheid over de staat van de jeugdbescherming. Ook daaruit blijkt dat er ondanks toezeggingen vanuit de overheid nog geen verbetering is waar te nemen. Het is niet de eerste noodkreet, want eerder al stuurden de inspecties een brandbrief naar het kabinet. Ook de kinderombudsman trok vorig jaar aan de bel.

Concrete voorstellen

FNV praat in maart verder met de werkgevers en met gemeenten en het ministerie van Justitie & Veiligheid. De vakbond eist dat er dan concrete voorstellen op tafel komen om de caseloadverlaging in te voeren. Van der Aar: ‘Onze jeugdbeschermers nemen geen genoegen meer met alleen maar praatjes en beloftes. Als we komende maand niet tot concrete maatregelen komen die direct ingevoerd kunnen worden, dan gaan we zelf de caseload verlagen. Linksom of rechtsom, die werkdruk gaat naar beneden.’

Jeugdbeschermers

Jeugdbeschermers voeren maatregelen uit die door de kinderrechter zijn opgelegd, bijvoorbeeld als er een gezinsvoogd moet worden aangewezen of als kinderen onder toezicht gesteld moeten worden. In Nederland werken 5000 jeugdbeschermers. Uit een inventarisatie van de FNV blijkt dat zij gemiddeld per full time professional 18 gezinnen onder hun hoede hebben. Uit onderzoek van Significant in opdracht van Jeugdzorg Nederland blijkt dat een jeugdbeschermer maximaal acht tot negen gezinnen zou moeten begeleiden."
Strijd Etos medewerkers krijgt vervolg actietraject,2023-02-24,/nieuwsbericht/sectornieuws/handel/2023/02/strijd-etos-medewerkers-krijgt-vervolg-actietrajec,"Medewerkers van Etos hebben een eerste stap gezet naar een overwinning. Voor het komende half jaar krijgen zij er in een tussen-cao 5 % loon bij. Echter de acties gaan de komende tijd door, want in mei dit jaar wil de FNV een afspraak afdwingen bij de werkgevers voor een loonstijging van nog eens minimaal 5%.

Petitie voor leefbaar loon

FNV Handel bestuurder Cindy Onvlee: ‘Winkelmedewerkers van Etos hebben unaniem ingestemd met het voortzetten van de acties. De komende tijd verspreiden zij het vakbondsvuur verder door de winkelstraat. Zij roepen door middel van flyers in hun eigen winkelstraat winkelmedewerkers van andere ketens op om de petitie te tekenen voor een leefbaar loon. Met name de collega’s bij Etos-franchisewinkels, Kruidvat, Trekpleister en Holland & Barrett worden benaderd om zich aan te sluiten bij dit vervolg actietraject.’

Winkelmedewerkers van Etos hebben sinds december 8 keer gestaakt. Op stakingsdagen gingen door het hele land meer dan 100 winkels dicht. Dit is nooit eerder gebeurd bij het Ahold-merk. Etos valt samen met Kruidvat en andere concerns onder de 'drogisterijen-cao'.

Medewerkers stemmen in met tussen-cao

Etos-medewerkers hebben met meer dan 70% voorstemmers ingestemd met de tussen-cao. In deze cao is onder meer een nieuwe loontabel ingevoerd, die het beter mogelijk maakt om door te groeien.

Lonen naar het minimum gedrukt door primarkpremie

De laatste jaren zijn de lonen bij Etos, Kruidvat en andere winkels naar het minimum gedrukt. Dit komt door de zogenoemde primarkpremie. Deze loonkostensubsidie is tijdens het kabinet Rutte II ingevoerd om bedrijven te stimuleren om banen te scheppen. Bedrijven krijgen een subsidie als zij hun medewerkers het minimumloon betalen of net daarboven. Verhogen zij de lonen? Dan verliezen zij de subsidie! Een boete op loonsverhoging dus. Dat maakt de strijd van medewerkers voor een hoger loon dubbel zo zwaar.

Economen en toonaangevende instituties hebben kritiek op de perverse prikkel die deze subsidie afgeeft. De Algemene Rekenkamer zegt dat vooral grote werkgevers van de primarkpremie profiteren. De Raad van State waarschuwde voor een ‘cadeau-effect’ voor werkgevers.

Stormachtig

Aan veel meer cao-tafels is het stormachtig. Werknemers laten van zich horen omdat ze hun lage lonen en de hoge werkdruk zat zijn. Nederland verdient beter, vinden ze. Zo zijn er deze week stakingen (geweest) bij de gemeenten, in het streekvervoer en bij de Bijenkorf. Afgelopen weken waren er ook stakingen bij Douwe Egberts, Hibin, de zorgtaxi’s, Intertek, bij de regionale treinen en bussen, de touringcars en Fokker Elmo. In de ziekenhuizen staat de barometer ook op storm: er zijn acties op til nu het ultimatum is verlopen. De roep om verandering zwelt aan en werknemers zien dat ze niet alleen staan."
Ook bij vleeskeurders zijn acties dichtbij,2023-02-23,/nieuwsbericht/sectornieuws/voedingsindustrie/2023/02/ook-bij-vleeskeurders-zijn-acties-dichtbij,"Niet oké. Dat stempel geven de vleeskeurders in slachthuizen en de classificeerders van vlees aan de loonsverhoging die werkgevers KDS (Kwaliteitskeuring Dierlijke Sector) en Kiwa CBS hen willen geven. Zij staan klaar voor acties. De FNV stuurt komende week een ultimatum.

Ilja Philippen, bestuurder FNV Voedingsindustrie: ‘De mensen voelen zich totaal niet serieus genomen en een grote meerderheid van onze leden is bereid om in actie te komen voor betere afspraken over onder andere hun salarissen.’

Sigaar uit eigen doos

De twee instanties willen 14,75% extra loon voor twee jaar vastleggen in de collectieve regeling voor aanvullende arbeidsvoorwaarden, die geldt voor de werknemers. Zij vallen niet onder een cao maar volgen wel de cao voor het verzekeringsbedrijf. Philippen: ‘Die loonsverhoging lijkt heel wat, maar als je het afpelt, is het gewoon een sigaar uit eigen doos.’

In ieder geval 12% erbij

De mensen krijgen sinds januari namelijk al 2,75% extra, omdat dat zo was afgesproken in de cao voor het verzekeringsbedrijf. Van de overgebleven 12% is de helft afhankelijk van wat de lonen verder gaan doen in die cao. De FNV vindt daarom dat de salarissen in ieder geval met 12% omhoog moeten gaan. Philippen: ‘Onvoorwaardelijk en los van toekomstige verhogingen in die cao voor het verzekeringsbedrijf.’

Controleren en classificeren

Bij KDS werken zo’n 350 mensen. Zij controleren het vlees in slachthuizen, in opdracht van de Nationale Voedsel- en Warenautoriteit (NVWA). Bij Kiwa CBS werken circa 150 mensen, die in opdracht van LNV en de Stichting Brancheorganisatie Kalversector (SBK) de karkassen indeelt in kwaliteitsklassen."
Helft jonge jeugdzorgmedewerkers overweegt vast dienstverband te verlaten,2023-02-23,/nieuwsbericht/sectornieuws/zorg-welzijn/2023/02/fnv-helft-jonge-jeugdzorgmedewerkers-overweegt-vas,"Bijna een derde van de jeugdzorgmedewerkers overweegt om hun vaste baan op te zeggen en als zzp’er aan de slag te gaan. Vooral jonge professionals hebben daar oren naar. De helft van hen denkt er over na om als zelfstandige te gaan werken. Tegelijkertijd is een grote meerderheid (ruim 80%) er van overtuigd dat dit niet ten goede komt aan de kwaliteit van de hulpverlening.

Dat blijkt uit onderzoek van Totta in opdracht van FNV onder 687 jeugdzorgwerkers die werken in loondienst of als zzp’er.

Maaike van der Aar, bestuurder FNV Jeugdzorg: ‘De sector jeugdzorg kampt met grote problemen. De werkdruk is enorm en er gaat veel te veel tijd op aan bureaucratie, terwijl jeugdzorgwerkers met gezinnen bezig willen en moeten zijn, maar daar onvoldoende aan toekomen. We zien dat er daarom steeds meer mensen de sector verlaten of omvallen. En dus ook dat enorm veel jeugdzorgverleners niet langer een vast dienstverband willen. Werkgevers weten onvoldoende te doen om het werk aantrekkelijk te maken. Zij zijn nu aan zet om het tij te keren met betere arbeidsvoorwaarden, en vooral ook door de werkdruk te verlagen, de administratie aan te pakken en de autonomie te vergroten.’

Jongere jeugdzorgmedewerkers

Het blijken met name jongere jeugdzorgmedewerkers te zijn die met de gedachte spelen om het vaste dienstverband te verlaten en zzp’er te worden. Ongeveer de helft (49%) laat weten die stap af en toe te overwegen of zelfs al concreet met die overstap bezig te zijn. In de leeftijdscategorie 35 tot 45 jaar geeft 39% dat aan. De gemiddelde leeftijd in de sector is 40 jaar. Van der Aar: ‘Het gaat dus om een hele grote groep jonge mensen. En zeker als we ook nieuwe jeugdzorgprofessionals willen binden, moet er dus echt iets gebeuren. Uiteindelijk is een gezonde verhouding van mensen in vast dienstverband en zzp’ers beter voor iedereen.’

Meer verdienen

Als voornaamste reden om zzp’er te worden geven de respondenten aan dat ze meer kunnen verdienen (42% zegt dat) en dat de werkdruk in vaste dienst alleen maar toeneemt (32%). Ook het feit dat zzp’ers minder administratieve taken (21%) en meer zeggenschap over hun werkzaamheden (21%) hebben zijn populaire antwoorden. Opvallend is dat van de huidige zzp’ers slechts 39% de flexibilisering van de sector een goede ontwikkeling vindt. Drie op de tien van hen vindt het zelfs ronduit slecht. Onder mensen in vaste dienst is dat percentage nog veel hoger, namelijk 79%.

Flexibililisering kan gestopt worden

Driekwart van de huidige zzp’ers wil best overwegen om weer terug te keren in vaste dienst. Als voornaamste redenen wordt doorbetaling bij ziekte (40%), pensioenopbouw (32%) en samenwerking met collega’s (30%) genoemd. Van der Aar: ‘En dat is misschien wel het goede nieuws van dit onderzoek, de flexibilisering van de sector kan worden gestopt als de arbeidsvoorwaarden verbeteren en het werk dus weer aantrekkelijker wordt. Dit is een zeer belangrijk signaal naar werkgevers toe. Eentje die we dus ook nadrukkelijk bij hen zullen neerleggen tijdens de komende cao-onderhandelingen.’

Het hele onderzoek is hier te vinden: 21708-FNV-Zorgbarometers-2022-Jeugdzorg-rapportage"
Dinsdag in Brabant actie werknemers sociale werkbedrijven,2023-02-23,/nieuwsbericht/sectornieuws/fnv-overheid/2023/02/dinsdag-in-brabant-actie-werknemers-sociale-werkbe,"Werknemers van de sociale werkbedrijven in Nederland voeren dinsdag 28 februari actie in de provincie Noord-Brabant. Ze willen dat hun werkgever, de Vereniging Nederlandse Gemeenten (VNG), de lonen en de reiskostenvergoeding verhoogt in verband met de gestegen kosten van levensonderhoud.

Beeld: actie werknemers sociale werkbedrijven in Groningen op 21 februari 2023.

Er zijn drie acties op dinsdag: in de gemeenten Helmond, Eindhoven en Tilburg. De acties zijn onderdeel van een landelijke estafette-actie. Tijdens de acties vragen de werknemers de verantwoordelijk wethouders om de petitie te tekenen.

VNG moet over de brug komen

Marco Schipper, bestuurder FNV Sociale Ontwikkelbedrijven: ‘We vragen de VNG al sinds mei vorig jaar om over de brug te komen, maar horen steeds dat er geen geld is. Maar eind vorig jaar hebben de gemeenteambtenaren wel een extra uitkering ontvangen. En als klap op de vuurpijl een nieuwe cao met een gemiddelde verhoging van liefst 9%.'

Meet met twee maten

'Het geld is er dus wel, maar de VNG meet bewust met twee maten en laat deze werknemers in de kou staan. Terwijl veel van hen rond het minimumloon verdienen. Zij kunnen de dagelijkse boodschappen nauwelijks meer betalen.’

Gesprek met minister Schouten

Afgelopen week voerden de werknemers nog actie in Den Haag bij het ministerie van Sociale Zaken en Werkgelegenheid. Zij hebben in een gesprek met minister Carola Schouten laten weten hoe zwaar zij het hebben. De actie vond plaats voorafgaand aan het overleg tussen de minister en de VNG over extra budget voor werknemers in de sociale werkvoorziening.

Aanvullende cao-afspraken

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie.

Alle lonen met 10% omhoog

De vakbond wil dat alle lonen in de cao SW en cao Aan de slag met terugwerkende kracht per 1 januari 2023 met 10% verhoogd worden, gelijk aan de verhoging van het wettelijk minimumloon. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 per kilometer.

Iets meer dan minimumloon

Veel werknemers van sociale werkbedrijven, verdienen net iets meer dan het wettelijk minimumloon. Dat is op 1 januari 2023 met 10% omhooggegaan in verband met de hoge inflatie. Maar de werknemers die net iets boven het minimumloon zitten, krijgen diezelfde verhoging niet.

Scheve verhouding op werkvloer

Schipper: ‘Dan krijg je een hele scheve verhouding op de werkvloer. Het verschil in beloning tussen een teamleider en werknemer is dan minimaal, terwijl een teamleider wel meer verantwoordelijkheid draagt.’

Beraden op verdere acties

Na acties in Arnhem, Apeldoorn, Den Haag, Zuidhorn, Sellingen en Stadskanaal is dit de laatste van een landelijke estafette-actie. Daarna zal de FNV zich beraden op verdere acties als de VNG niet over de brug komt.

Wie, wat, waar?

11:00 uur: Helmond
 Stadskantoor, Binnen Parallelweg 44, 5701 PH, Helmond
 Wethouder Erik de Vries ontvangt ons buiten

12:45 uur: Eindhoven
 Stadhuisplein 10, 5611 EM, Eindhoven
 Wethouder Saskia Lammers is uitgenodigd

14.30 uur: Tilburg
 Stadskantoor, Stadhuisplein 130, 5038 TC, Tilburg
 Wethouder Esmah Lahla"
Werkonderbreking voor nieuwe Hibin cao,2023-02-23,/nieuwsbericht/sectornieuws/bouwen-en-wonen/2023/02/werkonderbreking-voor-nieuwe-hibin-cao,"FNV Bouwen & Wonen houdt vrijdag een werkonderbreking bij Veris Bouwmaterialengroep DC in Deventer. Hibin wees het op 3 februari door FNV gestelde ultimatum af, waarna er op diverse locaties in het land onlangs al drie werkonderbrekingen plaatsvonden.

FNV voorzitter Tuur Elzinga prikt ook een vorkje mee

Locatie/tijd:

Vrijdag 24 februari, van 12.30 tot 14.00 uur

Veris DC Deventer, Harderwijkerstraat 6A

Meer acties in Maart

Osman Yildiz, FNV Bouwen & Wonen cao onderhandelaar: ‘Onbegrijpelijk dat Hibin zijn eigen werknemers, ook na eerdere werkonderbrekingen, nog steeds een goede cao blijft onthouden. De actiebereidheid onder onze leden is groot. Meer en uitgebreidere acties in de maand maart zijn inmiddels in voorbereiding.'

De bij Hibin aangesloten bedrijven leveren bouwmaterialen voor voornamelijk de woning- en utiliteitsbouw. Onder de cao vallen ruim 9.000 werknemers. De vorige cao liep op 31 december af.

Belangrijkste cao eisen:

Looptijd: Een cao met de looptijd van één jaar; van 1 januari 2023 t/m 31 december 2023.

Loon:

Per 1 januari 2023 een loonsverhoging van 14,3% voor alle loonschalen en daadwerkelijk betaalde salarissen. Dit is gelijk aan de prijscompensatie over de periode oktober 2021 tot en met oktober 2022.

Met ingang van 1 januari 2023 de invoering van het systeem van de Automatische Prijs Compensatie (APC) voor alle loonschalen en daadwerkelijk betaalde salarissen.

Reiskosten:

Een reiskostenvergoeding voor woon-werkverkeer van 0,21 eurocent per kilometer."
Ook bij Rockwool acties dichtbij,2023-02-23,/nieuwsbericht/sectornieuws/procesindustrie/2023/02/ook-bij-rockwool-acties-dichtbij,"Ook bij Rockwool in Roermond zijn acties dichtbij. Waar de FNV al in het hele land stakingen organiseert bij bedrijven, heeft de vakbond dinsdag de stekker getrokken uit het overleg over een nieuwe cao bij de producent van steenwolisolatie.

Paul Smink, bestuurder FNV Procesindustrie: ‘We proberen nou al een tijdje een goede nieuwe cao af te spreken voor de mensen bij Rockwool. Maar het bedrijf komt maar niet met een passend loonbod. Daarnaast heeft de directie grote veranderingen gemaakt in het rooster, zonder overleg met ons of de ondernemingsraad. Dat accepteren wij niet. En dus gaan wij de komende dagen met onze leden bespreken of zij willen actievoeren.’

Salarissen moeten meestijgen met inflatie

De huidige cao loopt tot en met 31 maart en geldt voor alle circa 1.200 medewerkers. De FNV wil dat de salarissen van de werknemers in de nieuwe cao meestijgen met de inflatie (automatische prijscompensatie). Zo kunnen de mensen in ieder geval hun boodschappen en rekeningen blijven betalen.

Bedrijf biedt niet meer dan 4%

Daarnaast moet er voor iedereen €100 bruto per maand bij. Rockwool biedt niet meer dan 4% op jaarbasis, plus een eenmalige salarisverhoging van €500 euro per fte.

Eigenhandig roosters gewijzigd

De medewerkers zijn bovendien verontwaardigd dat het bedrijf eigenhandig wijzigingen heeft gedaan in een pilot met duurzame, gezonde roosters. Smink: ‘Dat mag helemaal niet, want wij hebben afspraken gemaakt over die roosters in de lopende cao. Wij moeten erbij betrokken worden als er dingen worden veranderd.’"
Royal FloraHolland krijgt tot vrijdagmiddag om acties te voorkomen,2023-02-22,/nieuwsbericht/sectornieuws/agrarisch-groen/2023/02/royal-floraholland-krijgt-tot-vrijdagmiddag-om-act,"Het zat eraan te komen en nu is het zover: Royal FloraHolland heeft een ultimatum aan de broek van de FNV. Daarin krijgt de bloemenveiling tot vrijdag 24 februari 12.00 uur de kans om acties van de werknemers te voorkomen.

Jeroen Brandenburg, bestuurder FNV Agrarisch Groen: ‘We zijn het ultimatum vanmorgen netjes bij de directie van Royal FloraHolland komen brengen. De boodschap van de medewerkers is helder: spreek nu heel snel wat beters af over onze salarissen, anders leggen wij het werk neer. Dat is geen loos dreigement, de actiebereidheid is heel groot.’

Lonen moeten meestijgen met prijzen

Voor de werknemers is het belangrijk dat hun lonen in ieder geval meestijgen met de prijzen in de winkels. Dan kunnen zij hun boodschappen blijven doen en hun rekeningen betalen zonder in geldproblemen te komen.

Halsstarrige houding bloemenveiling

Het overleg met de bloemenveiling is geklapt na zeven moeizame onderhandelingsrondes. Brandenburg: ‘Royal FloraHolland blijft halsstarrig vasthouden aan een schamele €100 bruto per maand en per 1 maart nog 3% erbij. Dat willen ze dan afspreken in een cao van vijftien maanden. Daar redden de mensen het dus echt niet mee.’

Naast leefbaar loon andere afspraken

De FNV eist een cao voor een jaar, die loopt tot en met 31 december 2023. Naast een leefbaar loon wil de vakbond dat de medewerkers een toeslag krijgen voor werken in de kou en dat het sociaal plan wordt verlengd dat in december afliep. Verder een goede regeling waarmee mensen eerder kunnen stoppen met werken en een reiskostenvergoeding van €0,21 per kilometer.

Bijna 2.800 werknemers

Bij Royal FloraHolland werken 2.759 mensen op 4 locaties: Aalsmeer, Naaldwijk, Rijnsburg en Eelde."
Stakingen bij Douwe Egberts opgeschort,2023-02-22,/nieuwsbericht/sectornieuws/voedingsindustrie/2023/02/stakingen-bij-douwe-egberts-opgeschort,"De stakingen die gepland stonden voor de komende drie dagen bij de koffiefabrieken van Douwe Egberts in Utrecht en Joure gaan niet door. De FNV en het CNV hebben de acties dinsdagavond opgeschort na een verbeterd bod van het bedrijf voor de cao.

Adem Akdeniz, bestuurder FNV Voedingsindustrie: ‘Onder druk van nog meer acties door de mensen bij Douwe Egberts heeft de directie een verbeterd eindbod op tafel gelegd. Wij gaan dat nu voorleggen aan onze leden.’

Eerder 48 uur gestaakt

De vakbonden stonden op het punt om een 72-uursstaking te houden. Deze zou woensdag beginnen en duren tot en met vrijdag. Eerder legden de medewerkers het werk op beide locaties al 48 uur neer.

Genoeg aanknopingspunten

Akdeniz: ‘Douwe Egberts wilde daarna opnieuw met ons praten. Uit dat informeel overleg zien wij genoeg aanknopingspunten om tot een goede cao te komen voor de mensen.’

Geld overhouden voor boodschappen

Voor de FNV is het belangrijk dat de medewerkers in ieder geval genoeg geld overhouden om hun boodschappen en rekeningen te betalen: koopkrachtbehoud. Daarvoor moeten de lonen structureel meestijgen met de prijzen in de winkels.

1.800 werknemers

Bij Jacobs Douwe Egberts (Joure en Utrecht) werken zo’n 1.800 mensen. Zij vallen onder de cao’s Coffee & Tea en Diensten."
FNV sluit principeakkoord voor nieuwe cao Gemeenten/SGO,2023-02-22,/nieuwsbericht/sectornieuws/fnv-overheid/2023/02/fnv-sluit-principeakkoord-voor-nieuwe-cao-gemeente,"FNV Overheid heeft gisteravond laat, evenals de overige betrokken bonden, een cao principeakkoord voor een nieuwe cao Gemeenten/SGO gesloten met werkgeversorganisaties VNG en WSGO. De stakingen worden hierdoor voorlopig opgeschort.

Stevig voor gestaakt

Marieke Manschot, FNV Overheid, cao onderhandelaar: ‘Onze leden hebben er de laatste weken stevig voor gestaakt op straat. Dat zal niemand in Nederland ontgaan zijn. Dankzij dit principeakkoord krijgen de werknemers in de laagste schalen een forse loonsverhoging, die zij hard nodig hebben om rond te komen in deze voor hen financieel zware tijden. Onderin in de laagste schaal betekent dit gemiddeld 13% loonsverhoging en dan aflopend naar de hoogste schalen. Al met al een gemiddelde loonsverhoging van 9,1 % voor alle werknemers. We leggen dit principeakkoord positief voor aan onze leden. Zij hebben er immers het laatste woord over.’

Belangrijkste cao afspraken

Looptijd

De nieuwe cao loopt van 2 januari 2023 tot 1 januari 2024.

Loon

De salarissen stijgen per 2 januari 2023 met eerst €240 en daarna met 2%.

Een gemiddelde loonsverhoging van 9,1 %

Het minimumloon van €14 wordt niet geïndexeerd.

RVU

Medewerkers kunnen vanaf 1 januari 2024 deelnemen aan de RVU als zij voldoen aan de wettelijke en fiscale voorwaarden. De duur van de RVU is maximaal twee jaar.

Vergoeding hybride werken

Vanaf 1 mei 2023 ontvangen medewerkers een vergoeding van €3 netto voor hybride werken.

Verlof en vitaliteit

Er komt één bovenwettelijke vakantiedag bij in 2023.

In 2024 wordt 5 mei een vrije dag.

Het maximum aantal te sparen vakantieuren wordt verhoogd naar 187 uren (dit waren 144 uren).

Verder wordt ingezet op een inclusieve cao en op duurzame mobiliteit (in onderzoek).

Het principeakkoord wordt binnenkort ter stemming voorgelegd aan de leden. In totaal werken er ruim 190.000 ambtenaren in de sector Gemeenten/Samenwerkende Gemeentelijke Organisaties (SGO)."
Al meer dan 50 ziekenhuizen doen mee aan landelijke staking,2023-02-21,/nieuwsbericht/sectornieuws/zorg-welzijn/2023/02/al-meer-dan-50-ziekenhuizen-doen-mee-aan-landelijk,"Half maart sluiten ziekenhuizen in het hele land hun deuren voor niet-spoedeisende zorg. Al meer dan vijftig ziekenhuizen hebben aangegeven mee te doen aan deze zondagsdienst, het ultieme stakingsmiddel in ziekenhuizen. Het is vrij uniek dat vakbonden FNV Zorg & Welzijn, CNV Zorg & Welzijn, NU’91 en werknemersorganisatie FBZ direct overgaan tot een landelijke ziekenhuisstaking.

De staking is een reactie op het uitblijven van een fatsoenlijke cao voor de ruim 200.000 ziekenhuismedewerkers in Nederland. De werkgeverskoepel had tot vandaag 12.00 uur de tijd om in te gaan op de eisen van de vakbonden en daarmee deze staking te voorkomen. Vanochtend vroeg liet de NVZ weten niet in te gaan op de eisen van de vakbonden, genoemd in het ultimatum.

Vechten voor een eerlijke cao

Elise Merlijn, bestuurder en cao-onderhandelaar FNV Zorg & Welzijn: ‘Dat ziekenhuismedewerkers weer moeten vechten voor een fatsoenlijke cao, ik vind het onvoorstelbaar. De ziekenhuismedewerkers staan dag en nacht klaar staan voor de patiënt. Het minste wat je mag verwachten is dat de werkgever ook klaarstaat voor zijn werknemers. Maar de werknemers kunnen fluiten naar koopkrachtbehoud en meer zeggenschap over roosters. Nee, de werkgever wil juist meer flexibiliteit en korten op vergoedingen die ziekenhuismedewerkers ontvangen, zoals de verschoven dienst-toelage.’

Inflatiecorrectie geen luxe maar noodzaak

NU’91 bestuurder Stella Salden: ‘De zorgprofessionals zijn de fundering van onze ziekenhuizen. Ze hebben recht op een salaris dat past bij de zwaarte en verantwoordelijkheid van hun vak. Tien procent inflatiecorrectie in twaalf maanden is dan ook geen luxe, maar een noodzaak. Het is tijd voor een eerlijke cao.’

Actiecomités in ruim vijftig ziekenhuizen

In ruim vijftig ziekenhuizen zijn inmiddels actiecomités gevormd. De stakingsbereidheid is daarmee historisch hoog. De vakbonden verwachten dat het aantal actiecomités, en daarmee ook het aantal ziekenhuizen, dat aansluit bij de landelijke staking de komende weken verder toeneemt. Veel ziekenhuismedewerkers staan in de startblokken om te staken, zo boos zijn ze. FBZ-onderhandelaar Rob Koster: ‘Ze hebben een goede cao gewoon keihard nodig. Zorgwerknemers kunnen alleen kwalitatief goede zorg leveren als ze goed worden betaald en onder goede werkomstandigheden hun werk kunnen doen. Bescherming tegen een te hoge werkdruk is dan ook essentieel. Voorkomen moet worden dat nog meer werknemers de zorg willen verlaten en de werkdruk nog verder toeneemt. Goede arbeidsvoorwaarden zijn dus belangrijker dan ooit.’

Eisen vakbonden

In het ultimatum dat de vakbonden vorige week aan de NVZ stuurden eisen ze onder meer een loonsverhoging van 10% voor één jaar met een bodem. Ook willen de bonden dat werknemers die met het openbaar vervoer reizen de volledige reiskosten vergoed krijgen. Datzelfde geldt voor parkeerkosten.

Verder moet de onregelmatigheidstoeslag betaald worden over het volledige uurloon, waarbij ook de hogere salarisgroepen niet meer uitgesloten worden. Ook moet de werknemer het recht krijgen op onbereikbaarheid, op momenten dat hij of zij niet is ingeroosterd. Daarnaast willen de vakbonden dat de wensen van de werknemers leidend zijn voor de vaststelling van het basisrooster en moet de werknemer eerste keuze hebben.’ Joost Veldt, bestuurder CNV Zorg & Welzijn: ‘De werkdruk in de ziekenhuizen is enorm hoog. Dat vraagt heel veel van mensen. Werknemers hebben het idee dat ze steeds maar klaar moeten staan voor het werk, en dit trekt een enorme wissel op hun privéleven. Wij willen dat werknemers zelf regie krijgen over wanneer ze werken. Dat is hard nodig om te voorkomen dat de mensen de zorg de rug toekeren. Werknemers houden het anders gewoon niet vol.’

Ruim 200.000 werknemers

De cao Ziekenhuizen geldt voor ruim 200.000 werknemers in ziekenhuizen en revalidatiecentra. Nederland telt 65 ziekenhuizen en 14 revalidatiecentra, waarvan een aantal met meerdere vestigingen. De cao ziekenhuizen liep af op 31 januari 2023."
Dinsdag in Amsterdam 15e stakingsdag Bijenkorf,2023-02-20,/nieuwsbericht/sectornieuws/handel/2023/02/dinsdag-in-amsterdam-15e-stakingsdag-bijenkorf,"De mensen van het chique warenhuis de Bijenkorf staken dinsdag voor de vijftiende keer. Zij demonstreren vanaf 14.00 uur op de Dam in Amsterdam. Verder gaan ze winkels in de stad langs om handtekeningen op te halen voor een petitie waarin zij leefbare lonen eisen voor de hele winkelstraat.

Linda Vermeulen, bestuurder FNV Winkelstraat: ‘Wij nemen onze verantwoordelijkheid, we blijven de winkelstraat bestormen tot de mensen bij de Bijenkorf krijgen wat ze verdienen: een leefbaar loon, waardering en rechtvaardigheid.'

Strijd duurt al maanden

De strijd van de Bijenkorfmedewerkers - verenigd in BeeUnited/FNV – duurt al maanden. Sinds september vorig jaar is op veertien dagen gestaakt. De mensen in de winkels eisen er minstens 10% bij, zodat zij in ieder geval hun boodschappen kunnen blijven betalen. De salarissen moeten blijven meestijgen met de inflatie en het beginloon moet naar €14.

De medewerkers verdienen beter

Vermeulen: ‘Het is ontzettend krom: de medewerkers moeten wekelijks, soms zelfs dagelijks de prijzen van spullen in hun winkels verhogen, maar zelf worden ze er niks beter van. Mensen die al jaren bij de Bijenkorf werken, krijgen niet meer dan €13 à €14 bruto per uur, terwijl de aandeelhouders slapend rijk worden. Deze scheve verhoudingen moeten verdwijnen, de mensen hier verdienen beter.’

Acties slaan over op meer sectoren

Hoewel het nog altijd het oorverdovend stil is vanuit de directiekamer van de Bijenkorf, slaan de acties over op andere werknemers in de winkelstraat. Zo is het al tijden onrustig bij Etos. In meer sectoren zijn mensen hun lage lonen en de hoge werkdruk zat. Er lopen en dreigen acties bij gemeentes, het streekvervoer en meerdere bedrijven."
Vakbonden vinden cao eindbod Philips veel te laag!,2023-02-20,/nieuwsbericht/sectornieuws/metaal/2023/02/vakbonden-vinden-cao-eindbod-philips-veel-te-laag,"Vandaag hebben de gezamenlijke vakbonden FNV Metaal, CNV Vakmensen, vakbond De Unie en VHP2 het eindbod van Philips voor een nieuwe cao als veel te laag bestempeld. De vakbonden spreken van een ondermaats eindbod.

Voor een dubbeltje op de eerste rang

De bonden stellen dat Philips weer eens voor een dubbeltje op de eerste rang wil zitten. Met een cao eindbod van 20 maanden, waarbij de lonen pas op 1-8-2023, dus na 7 maanden, met een magere 4% verhoogd worden. De volgende loonsverhoging zou dan weer een jaar later komen, maar dan met slechts 3%. ‘En dat terwijl de boodschappen voor werknemers steeds duurder worden, maar de aandeelhouders wel hetzelfde uitgekeerd krijgen, maar dan in aandelen’, aldus de bonden.

Opdraaien voor foute beslissingen

Hans Wijers, FNV Metaal bestuurder: ‘Dit is echt een ondermaats eindbod. De werknemers mogen opdraaien voor de foute beslissingen van het Philips topmanagement en de aandeelhouders blijven buiten schot. Kennelijk wil Philips hun Amerikaanse problemen op deze wijze op het bordje van de Nederlandse werknemer neerleggen. Wij zullen als vakbonden in overleg met onze leden nu vervolgacties gaan bepalen.'

Arjan Huizinga, CNV Vakmensen bestuurder: ‘Naast het feit dat Philips ruim 1.100 medewerkers meer dan een jaar in onzekerheid laat voor wat betreft hun toekomst, geeft men nu ook niet thuis als het gaat om een fatsoenlijk arbeidsvoorwaardenpakket. Medewerkers moeten blijkbaar maar begrijpen dat Philips het moeilijk heeft en (financiële )offers brengen in een tijd waarin hun huishoudboekje in de rode cijfers is gekomen.’

Behoud juiste mensen essentieel

Suat Koetloe, vakbondsbestuurder bij de Unie: ‘Philips onderschat de waarde van de bijdrage van het personeel dat na de reorganisatie nog harder nodig zal zijn. Philips laat zo het personeel in de kou staan!’

Colette van Wezel, VHP2: ‘De onzekerheid onder de werknemers bij Philips is enorm en blijft de komende jaren groot. Dit jaar vallen er al 1.100 ontslagen en voor 2024 verwachten we een tweede ontslaggolf. Medewerkers die achterblijven, verdienen ook aandacht. Zij moeten het werk blijven doen met minder mensen in onzekere tijden. Het risico op toenemende werkdruk en weglekkende cruciale kennis is groot.’"
"Werkgevers streekvervoer willen niet praten, komende tijd meerdere stakingen",2023-02-19,/nieuwsbericht/sectornieuws/vervoer/2023/02/werkgevers-streekvervoer-willen-niet-praten-komend,"Omdat de werkgevers in het streekvervoer niet verder willen praten over een nieuwe cao, leggen medewerkers vanaf deze week elke week meerdere dagen per week het werk neer. Deze week gaat het om woensdag 22 en vrijdag 24 februari.

Marijn van der Gaag, bestuurder FNV Streekvervoer: ‘De grens is bereikt voor de mensen in het streekvervoer. De werkdruk is te hoog door de onregelmatige roosters en krappe rittijden. Als er niks verandert, is dat heel slecht voor de toekomst van het openbaar vervoer.’

Actiebereidheid

De aankondiging van nieuwe stakingen komt twee weken na een vijfdaagse staking in het streekvervoer. De actiebereidheid was daarbij heel hoog, per dag staakte zo’n tachtig procent van de mensen die ingeroosterd waren. ‘Nog liever dan staken, willen werknemers in het streekvervoer gewoon op een fijne manier tegen een goed salaris hun werk doen. Ze vinden het dan ook verschrikkelijk dat reizigers weer overlast moeten ervaren. Maar de oplossing daarvoor, ligt echt bij de werkgevers,’ aldus Van der Gaag.

Nieuwe cao

De medewerkers willen een nieuwe cao met een loon dat meestijgt met de inflatie en maatregelen om de hoge werkdruk te verlagen. Door personeelstekort is de werkdruk torenhoog. Een op de vijf chauffeurs is ziek en dat zorgt voor nog meer werkdruk. Om die te verlagen moeten onder meer de rijtijden minder krap worden en moet er regelmaat in de roosters komen. Ook moeten de voorstellen over verdere flexibilisering van werknemers van tafel.

Twee cao’s

In het streekvervoer zijn twee cao’s, de cao Streekvervoer met zo’n 13.000 medewerkers en de cao Multimodaal, met zo’n 1.300 medewerkers. Beide cao’s liepen tot 31 december 2022."
Weekstaking Amsterdam maandag van start,2023-02-19,/nieuwsbericht/sectornieuws/fnv-overheid/2023/02/weekstaking-amsterdam-maandag-van-start,"Marieke Manschot, FNV Overheid cao onderhandelaar: ‘Het is onbegrijpelijk dat de VNG dit maar voort laat duren en niet serieus op onze cao eisen wenst in te gaan. Daarom gaan we nu weer een week vol nieuwe stakingen in. De actiebereidheid onder onze leden wordt in steeds meer steden alsmaar groter.’

Op Aswoensdag start weekstakingen Den Bosch en Maastricht

Marieke Manschot: ‘Iedereen in het land voelt de hoge inflatie en de hoge werkdruk. ‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.’

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af en inmiddels vinden er in steeds meer steden stakingen en werkonderbrekingen plaats.

Locaties/tijden van alle acties

AMSTERDAM

Maandag 20 februari: start weekstaking

Aftrap/stakingsregistratie van 06.30 uur tot 10.00.uur bij de Stopera, Amstel 1, Amsterdam

Fred Bos, FNV Overheid bestuurder: ‘Deze staking zal voor veel overlast volgen. Onze leden houden de stad liever schoon. Ze zijn trots op hun werk. Maar zij kunnen de boodschappen al maanden lang bijna niet meer betalen. De VNG weigert nog altijd over de brug te komen, dus staken is hun laatste redmiddel.’

LEIDEN

Dinsdag 21 februari: werkonderbreking

Van 11.00 -13.00 uur: demonstratieve bijeenkomst voor het stadhuis, hartje Leiden. Alle collega’s die werkzaam zijn bij de gemeente Leiden zijn uitgenodigd. Aan de wethouder personeel wordt een pamflet overhandigd waarin het college van B&W wordt opgeroepen om onze gerechtvaardigde eisen voor een goede cao te steunen en de VNG op te roepen snel over de brug te komen

DEN BOSCH

Staking van de vuilophaaldienst van de gemeente ’s-Hertogenbosch. De staking heeft ook grote gevolgen voor de omliggende gemeenten Altena, Vught, Heusden, Bernheze en Oisterwijk. Zowel particulier afval als bedrijfsafval zal niet meer worden opgehaald op: 22, 23, 24, 27 en 28 februari.

Aswoensdag 22 februari: start weekstaking

Aftrap om 00.30 uur, Titaniumlaan 1, ’s-Hertogenbosch

Fred Peeters, FNV Overheid bestuurder: ‘De staking zal van het begin af aan voor veel overlast zorgen. Zo zal veel carnavals afval niet worden opgehaald. De afvalinzamelaars geven hiermee het signaal af dat het water hen aan de lippen staat, omdat de kosten van levensonderhoud zo fors zijn gestegen, dat ze nauwelijks meer rond kunnen komen. En dat het nu echt hoog tijd wordt dat er een fikse loonsverhoging wordt doorgevoerd.’

MAASTRICHT

Aswoensdag 22 februari: start weekstaking

Aftrap om 00:01 uur. Bijeenkomst bij Stadsbeheer, Ankerkade 275: ca. 09:00 uur.

Donderdag 23 februari: Bijeenkomst op de Markt van Maastricht: van 14.30 – 16.00 uur (aanwezigheid wethouder Alex Meij, Personeel & Organisatie om 15.00 uur)

Thom Josten, FNV Overheid bestuurder: ‘Onze staking direct na de vastelaovend zal een grote impact hebben op de stad. Daar zijn onze leden zich van bewust. Het liefst werken zij zoals gewoonlijk hard door om Maastricht sjiek en sjoen te houden, want ze zijn enorm trots op hun stad.Toch legt men het werk neer om voor zichzelf op te komen. De inflatie raakt onze leden hard in de portemonnee, dus vragen we met deze staking om waardering én een goed loonbod van de VNG.’

Maandag 20 februari is bovendien de laatste stakingsdag van de zesdaagse staking in Rotterdam.

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Stakingen dreigen bij Lantor in Veenendaal,2023-02-17,/nieuwsbericht/sectornieuws/procesindustrie/2023/02/stakingen-dreigen-bij-lantor-in-veenendaal,"De FNV heeft samen met het CNV een ultimatum gestuurd naar Lantor BV in Veenendaal. Als het bedrijf, dat onder meer halffabricaten maakt voor composietbouw, niet voor dinsdag 21 februari 12.00 uur positief reageert op de eisen van de bonden, dan volgen er acties.

Kitty Huntjens, bestuurder van CNV Vakmensen: ‘De mensen hier zijn vastbesloten. Met minder dan 10% nemen ze geen genoegen. Desnoods leggen ze hun werk

Gaat niet alleen om geld

‘Maar het gaat deze mensen niet alleen om geld’, vult FNV-onderhandelaar Agostino Di Giacomo Russo aan. ‘Zij willen natuurlijk hun boodschappen kunnen blijven betalen. Maar er speelt meer. Ook al onze andere voorstellen zijn verworpen door Lantor. Zoals over goede thuiswerkregelingen. En over mogelijke afspraken om iedereen op een gezonde manier zijn of haar pensioen te laten halen. Daarom zijn ze massaal bereid in actie te komen.’

Al jaren in onzekerheid

De grote actiebereidheid wordt versterkt door de onzekerheid die de mensen al een aantal jaren voelen, in feite al vrij snel sinds de fabriek in handen kwam van aandeelhouders (2017). Lantor kan sinds die tijd niet duidelijk maken welke visie het precies heeft.

Missen een stukje meeleven

‘De meer dan 100 medewerkers zijn bang dat Lantor daardoor misschien wel gaat omvallen of dat het bedrijf verkocht wordt’, zegt Huntjens van het CNV. ‘Ze missen bovendien een stukje compassie van hun directie. De mensen hebben het idee dat ze vooral goed zijn voor de omzet. Daarom komen ze nu op voor zichzelf.’

‘Reken maar dat die staking er komt’

Om een staking te voorkomen heeft de directie van Lantor tot dinsdagmiddag 12.00 uur om positief te reageren op de eisen van de bonden, inclusief 10% loonsverhoging voor 2023. Anders kunnen ze hun borst nat maken, weet Di Giacomo Russo van FNV.

Grote meerderheid voor acties

‘Meer dan de helft is vakbondslid’, zegt hij. ‘En die hebben in grote meerderheid vóór actie gestemd als Lantor niet wil luisteren. Dus reken maar dat die staking er komt als we niks horen.’"
Acties op komst bij Royal FloraHolland,2023-02-16,/nieuwsbericht/sectornieuws/agrarisch-groen/2023/02/acties-op-komst-bij-royal-floraholland,"Royal FloraHolland kan de borst natmaken. Acties bij de bloemenveiling lijken onvermijdelijk, nu het overleg over een nieuwe cao is geklapt. Een grote meerderheid van de leden van de FNV zegt in actie te willen komen voor onder andere meer loon.

Jeroen Brandenburg, bestuurder FNV Agrarisch Groen: ‘Dat is ook niet zo gek. Na zeven keer onderhandelen is de directie met een zeer mager eindbod op de proppen gekomen. De mensen gaan er zo niet op vooruit. Ik kan me hun teleurstelling dus goed voorstellen.’

Salarissen moeten meestijgen met inflatie

De FNV eist een cao van een jaar (van 1 januari tot en met 31 december 2023). Daarin moeten de salarissen minstens meestijgen met de inflatie. Maar Royal FloraHolland blijft steken op nominaal €100 bruto per maand vanaf 1 januari en 3% per 1 maart 2023, in een cao voor vijftien maanden. Brandenburg: ‘Veel te weinig. Daar kunnen mensen hun boodschappen niet van betalen.’

Geen toeslag bij werken in de kou

Het stuit de medewerkers verder tegen de borst dat het bedrijf hen geen toeslag wil geven voor het werken in de kou en weigert om het sociaal plan te verlengen dat 31 december is verlopen. Ook willen de werknemers een goede regeling om eerder te stoppen met werken (RVU) en minstens €0,21 per kilometer reiskostenvergoeding.

Binnenkort voor de poort

Brandenburg: ‘Het is de werknemers nu menens. Royal FloraHolland moet heel snel met iets beters komen, anders staan we binnenkort met z’n allen voor de poort.’"
Drie dagen geen boetes tijdens staking in Rotterdam,2023-02-16,/nieuwsbericht/sectornieuws/fnv-overheid/2023/02/drie-dagen-geen-boetes-tijdens-staking-in-rotterda,"FNV Overheid geeft morgenochtend, in samenwerking met de Nederlandse Boa Bond (NBB) en het CNV, het startschot voor het drie dagen geen boetes uitschrijven door de Rotterdamse fiscaal controleurs (parkeren) en de Boa’s. Van 17 t/m 19 februari; tijdens de stakingszesdaagse in Rotterdam, die woensdag van start is gegaan.

Locatie/tijd startschot

17 februari

Kleinpolderplein 5, Rotterdam

Tijd: 08.00 uur

Hoog tijd voor een goede cao

Marieke Manschot, FNV Overheid cao onderhandelaar: ‘De actiebereidheid onder de Rotterdamse Handhavers is groot. Ook zij vinden het hoog tijd voor een goede cao!’

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af en inmiddels vinden er in steeds meer steden stakingen en werkonderbrekingen plaats.

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Actie werknemers Sociale werkbedrijven Groningen voor inflatiecompensatie,2023-02-16,/nieuwsbericht/sectornieuws/fnv-overheid/2023/02/actie-werknemers-sociale-werkbedrijven-groningen-v,"De werknemers willen dat hun werkgever, de Vereniging Nederlandse Gemeenten (VNG), de lonen en de reiskostenvergoeding verhoogt in verband met de gestegen kosten van levensonderhoud.

Er zijn drie acties op dinsdag: in Zuidhorn (gemeente Westerkwartier), Sellingen (gemeente Westerwolde) en Stadskanaal. De acties zijn onderdeel van een landelijke estafetteactie. Tijdens de acties vragen de werknemers de verantwoordelijk wethouders om steun via een petitie.

Meten met twee maten

Elanda de Boer, bestuurder Sociale werkbedrijven: ‘We vragen de VNG al sinds mei vorig jaar om over de brug te komen, maar horen steeds dat er geen geld is. Maar eind vorig jaar hebben de gemeenteambtenaren wel een extra uitkering ontvangen. Het geld is er dus wel, maar de VNG meet bewust met twee maten en laat deze werknemers in de kou staan. Terwijl veel van hen rond het minimumloon verdienen. Zij kunnen de dagelijkse boodschappen nauwelijks meer betalen.’

Den Haag

Vandaag voerden de werknemers nog actie in Den Haag bij het ministerie van Sociale Zaken en Werkgelegenheid. Werknemers hebben in een gesprek met minister Schouten laten weten hoe zwaar zij het hebben. De actie vond plaats voorafgaand aan het overleg tussen de minister en de VNG over extra budget voor werknemers in de Sociale werkvoorziening.

Aanvullende cao-afspraken

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 90.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in de cao SW en cao Aan de slag met terugwerkende kracht per 1 januari 2023 met 10% verhoogd worden, gelijk aan de verhoging van het wettelijk minimumloon. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 per kilometer.

Scheve verhouding

Veel werknemers die werken in de sociale werkbedrijven verdienen net iets meer dan het wettelijk minimumloon. Dat is op 1 januari 2023 met 10% omhooggegaan in verband met de hoge inflatie. Maar de werknemers die net iets boven het minimumloon zitten krijgen diezelfde verhoging niet. De Boer: ‘Dan krijg je een hele scheve verhouding op de werkvloer. Het verschil in beloning tussen een teamleider en werknemer is dan minimaal, terwijl een teamleider wel meer verantwoordelijkheid draagt.’

Meer acties

Na de acties in Arnhem, Apeldoorn, Den Haag en de acties op 21 februari in Zuidhorn, Sellingen en Stadskanaal neemt de provincie Noord-Brabant op 28 februari het stokje over. De exacte locatie(s) worden nog bekend gemaakt."
Onacceptabel: FNV-onderhandelaars niet welkom bij grote conferentie over toekomst ov,2023-02-16,/nieuwsbericht/sectornieuws/vervoer/2023/02/onacceptabel-fnv-onderhandelaars-niet-welkom-bij-g,"Bij een grote conferentie over de toekomst van het openbaar vervoer, die wordt georganiseerd door het Rijk, decentrale overheden en vervoerders, worden alle deskundigen en onderhandelaars van vakorganisaties geweigerd. Joost van der Lecq, sectorhoofd FNV Vervoer: ‘Maar zo werkt het natuurlijk niet.’

FNV is erg verbaasd over de weigering van bestuurders van vakbonden door de organisatie. ‘Als reden geeft de organisatie dat de conferentie niet over cao-onderhandelingen gaat, maar over de toekomst van het openbaar vervoer. Daarmee suggereren ze dat wij van plan zijn om over de cao te gaan onderhandelen tijdens de conferentie. Dat is natuurlijk onzin. Wij zijn professioneel genoeg om de juiste gesprekken aan de verschillende tafels te voeren’, aldus Van der Lecq.

Uitnodiging

Het juiste moment dient zich aan om met alle stakeholders bij elkaar te komen en te spreken over hoe het tij gekeerd kan worden. Voor de ‘urgentieconferentie’ zijn dan ook allerlei stakeholders uitgenodigd: de directies van NS, stadsvervoerders en streekvervoerders zoals Arriva en Keolis, maar ook medewerkers van het ministerie I&W, beleidsmakers van gemeenten en provincies en reizigersvereniging Rover. Ook FNV en CNV kregen een uitnodiging.maar moesten dan de onderhandelaars thuis laten.

OV-sector staat in brand

Van der Lecq: ‘Wij hadden erg graag meegepraat. De ov-sector staat in brand, het geliberaliseerde businessmodel zwaar onder druk. Vervoerders snijden ernstig in de dienstregeling en voor sommige lijnen is helemaal geen interesse meer, omdat er niet genoeg verdiend kan worden. De reizigers betalen de rekening en met name buiten de Randstad is er sprake van een groeiende vervoersarmoede.’

Werknemersperspectief mist

FNV onderstreept het belang van een conferentie waarbij overheid, bedrijven, reizigersorganisaties en vakbonden gezamenlijk de problemen bespreken. ‘Maar door voorwaardes te stellen aan welke personen vakbonden afvaardigen, houden ze de werknemers buiten de deur. Op die manier mist de inbreng van deskundigen die vanuit het werknemersperspectief kunnen meedenken over het verbeteren van het openbaar vervoer’, vindt Van der Lecq.

Onacceptabel

Bijvoorbeeld de medewerkers in het streekvervoer, die strijden voor een nieuwe cao, doen dat juist ook, omdat ze het openbaar vervoer weer op een goed niveau willen krijgen. Van der Lecq: ‘Het is heel belangrijk voor de kwaliteit van het ov dat er geïnvesteerd wordt in het personeel. Zonder voldoende gezonde en fitte werknemers is er geen fatsoenlijk openbaar vervoer mogelijk. Investeringen in het personeel zijn dan ook noodzakelijk. Dat FNV de kans niet krijgt dit geluid te laten horen, is onacceptabel en draagt niet bij aan het normaliseren van de arbeidsverhoudingen in de sector’.

Onverstandig

Door deze gang van zaken zijn volgens FNV de reizigers en werknemers de dupe. ‘De sector staat voor een gigantische uitdaging om de duizenden vacatures in te vullen, de huidige werknemers voor de sector te behouden en het torenhoge ziekteverzuim af te laten nemen. Daarvoor zijn fatsoenlijke arbeidsverhoudingen en arbeidsvoorwaarden van cruciaal belang. Tot die tijd zal de dienstregeling verder afgeschaald en nog onbetrouwbaarder worden. De vakbonden dicteren wie zij afvaardigen is onacceptabel en via deze handelswijze buiten dit soort conferenties houden, is dan ook erg onverstandig’, aldus Van der Lecq."
Hof oordeelt dat callcenterreus Teleperformance bonussen alsnog moet betalen,2023-02-15,/nieuwsbericht/sectornieuws/ict/2023/02/hof-oordeelt-dat-callcenterreus-teleperformance-bo,"Werknemers die van 2014 tot en met 2016 werkten bij callcenters van Teleperformance krijgen met terugwerkende kracht een bonus uitgekeerd van hun werkgever. Het gerechtshof in Den Haag heeft dat vandaag bekend gemaakt. FNV Callcenters is in 2019 naar de rechter gestapt omdat de vakbond van mening was dat het bedrijf ten onrechte de jaarlijkse uitkering eenzijdig had geschrapt.

Elly Heemskerk, bestuurder FNV Callcenters: ‘Dit is heel goed nieuws voor heel veel mensen en geeft nog eens aan hoe belangrijk het is om lid te zijn van een vakbond. Deze overwinning laat klip en klaar zien hoe belangrijk het is dat een vakbond opkomt voor de rechten en belangen van werkenden.’

Jaarlijkse uitkering

Teleperfomance schrapte in 2013 de jaarlijkse uitkering van 75 euro per jaar die in de cao 2010-2012 was afgesproken in ruil voor een inflatiecorrectie van 0,5%, maar liet daarbij na om de werknemers de kans te geven zich hierover uit te spreken. Omdat er na 2012 geen nieuwe cao was afgesproken, golden volgens de FNV de arbeidsvoorwaarden uit die cao nog steeds.

Voldongen feit

In 2021 oordeelde de kantonrechter nog dat Teleperformance de werknemers wel had geïnformeerd via een brief, waardoor zij de kans zouden hebben gehad om tegen het besluit in te gaan. Het gerechtshof heeft die beslissing nu teruggedraaid, omdat de brief werknemers voor een voldongen feit stelde, zo oordeelt de rechter, die ook vindt dat de werkgever niet zo maar de conclusie mag trekken dat werknemers ergens mee instemmen, als ze er niet tegenin gaan.

Terugbetaald

De bonussen moeten daarom alsnog worden uitbetaald aan medewerkers die tijdens de looptijd van de cao Facilitaire Callcenters 2010-2012 bij Teleperformance werkten en daar ook nog zaten in – een deel van - de periode 2014 tot en met 2016. De eenmalige uitkeringen van 75 euro per jaar worden bovendien verhoogd met 15% en de wettelijke rente, zo blijkt uit het oordeel van het gerechtshof. In de genoemde periode werkten zo’n 2500 mensen bij Teleperformance.

Jurisprudentie

FNV is blij met het arrest van het gerechtshof, voor de betrokken werknemers, maar ook omdat het jurisprudentie schept. De rechter geeft namelijk aan dat de vakbond de naleving van arbeidsvoorwaarden uit een cao die al is afgelopen mag vorderen als er geen nieuwe arbeidsovereenkomst is.

Het arrest is hier terug te lezen: Arrest-d-d-14-februari-2023"
Uber-chauffeurs houden picknick voor Uber-kantoor,2023-02-15,/nieuwsbericht/sectornieuws/vervoer/2023/02/uber-chauffeurs-houden-picknick-voor-uber-kantoor,"Chauffeurs die voor Uber rijden, houden donderdag een picknick op de stoep bij het Uber-hoofdkantoor in Amsterdam. Ze doen dat om aandacht te vragen voor de problemen waar ze mee te maken hebben.

Amrit Sewgobind, bestuurder FNV Platformwerk: ‘Uber-chauffeurs verdienen te weinig om van rond te komen, worden zonder reden geblokkeerd van de app en hebben door hun schijnzzp-status geen zekerheden als vakantie- en ziektegeld of opbouw van pensioen.’

Niet alleen voor chauffeurs

De picknick is niet alleen voor de chauffeurs zelf, maar ook voor voorbijgangers en mensen van het Uber-kantoor. ‘De taxichauffeurs merken dat veel klanten geen idee hebben van hun situatie. Door op deze manier met ze in gesprek te gaan, hopen ze dat te veranderen. Dat zelfde geldt voor het kantoorpersoneel van Uber, ook die weten misschien niet helemaal wat het betekent om Uber-chauffeur te zijn’, aldus Sewgobind.

Uber über alles

De chauffeurs hopen ook dat een van de Uber-directieleden aanschuift bij de picknick. Die zijn verantwoordelijk voor de situatie waar de chauffeurs zich in bevinden en houden tot nu toe elke verbetering tegen. Ook luistert Uber niet naar de rechter, die vorig jaar besloot dat Uber-chauffeurs gewoon bij Uber in dienst zijn en conform de taxi-cao betaald moeten worden. Sewgobind: ‘Uber vecht die uitspraak op allerlei manieren aan en voert zelfs verslechteringen door. Dat is heel tekenend voor hoe ze hun zaakjes aanpakken: Uber über alles, en de rest mag stikken.’

Vorige week

De actie van donderdag volgt op de actie van vorige week, toen ongeveer honderd chauffeurs in optocht van Amsterdam-Noord over de A10 naar het hoofdkantoor gingen. Toen wilde de Uber-directie niet naar buiten komen om een petitie in ontvangst te nemen. Met de actie willen de Uber-chauffeurs ook hun collega’s uit het zorg- en leerlingenvervoer een hart onder de riem steken, die vrijdag en zaterdag staken. ‘Samen strijden al deze taxichauffeurs voor betere arbeidsvoorwaarden’, aldus Sewgobind.

Roep om verandering

Er wordt deze maand in veel sectoren actie gevoerd en gestaakt. Werknemers laten van zich horen, omdat ze hun lage lonen en de hoge werkdruk zat zijn. Zo zijn er acties in het streekvervoer, Bijenkorf en ETOS, bij gemeenten, Douwe Egberts, Hibin, Intertek en Fokker Elmo. Ook bij easyJet, de ziekenhuizen en ING broeit het. Sewgobind: ‘Net als bij Uber zwelt de roep om verandering aan en zien werknemers in alle sectoren dat ze niet alleen staan.’"
Mbo-stagiair beter af door afspraken over stagevergoeding,2023-02-15,/nieuwsbericht/algemeen-nieuws/2023/02/mbo-stagiair-beter-af-door-afspraken-over-stagever,"De positie van stagiairs op het mbo verbetert flink door afspraken die betrokken partijen hebben gemaakt. FNV is vooral tevreden over de afspraak dat iedere stagiair voortaan recht heeft op een stagevergoeding.

Bas van Weegberg, lid dagelijks bestuur FNV: ‘Nu krijgen sommige studenten helemaal niks voor hun stage, terwijl ze wel bijvoorbeeld reiskosten maken. Wij hebben hier jarenlang voor gestreden en zijn dus heel blij dat het nu gelukt is.’

Hoopvol

De nieuwe afspraken over mbo-stages zijn vastgelegd in het Stagepact mbo en vanmiddag naast FNV ondertekend door onder meer studentenorganisaties, werkgevers, onderwijsinstellingen en de ministeries van Onderwijs en Werkgelegenheid. ‘Het is hoopvol dat al deze partijen zich committeren een betere positie van stagiairs. Hiermee zijn we er nog niet. Werkgevers zijn nu aan zet om in de cao’s afspraken met ons te maken over fatsoenlijke stagevergoedingen’, aldus Van Weegberg.

Begeleiding

Naast afspraken over een stagevergoeding zijn verbeteringen vastgelegd over de begeleiding van de studenten. Afgesproken is onder meer dat gedurende een stage school, student en stagebedrijf op drie momenten met elkaar de stage bespreken. Ook moeten scholen en bedrijven de studenten van tevoren beter voorlichten over de bedoeling van de stage en wat er van ze verwacht wordt.

Discriminatie

In het stagepact is verder onder meer afgesproken dat het melden van discriminatie tijdens de stage makkelijker wordt en dat scholen verplicht zijn signalen van discriminatie te melden. FNV Young & United zet zich al jaren in voor de positie van jongeren op de arbeidsmarkt, waaronder stagiairs. Elijah Alvares, bestuurder FNV Young & United: ‘Dit stagepact helpt mbo’ers in hun weg naar een stevige startpositie op de arbeidsmarkt. Mede door ons discriminatiemeldpunt dat wij vorig jaar openden, zien wij dat vooral op het thema discriminatie voelbare interventies hard nodig zijn.’"
Werknemers Sociale werkbedrijven voeren donderdag actie in Den Haag,2023-02-15,/nieuwsbericht/sectornieuws/fnv-overheid/2023/02/werknemers-sociale-werkbedrijven-voeren-donderdag,"Donderdag 16 februari voeren werknemers van de Sociale werkbedrijven voor de derde keer in drie weken tijd actie. Ze willen dat minister Carola Schouten van Armoedebestrijding en Participatie helpt om hun lonen en reiskostenvergoeding te verhogen.

De actie vindt om 15.10 uur plaats bij het ministerie van Sociale Zaken en Werkgelegenheid in Den Haag, voorafgaand aan het overleg tussen de minister en de Vereniging Nederlandse Gemeenten (VNG) over extra budget voor de branche sociale werkvoorziening. Tijdens de actie vertellen werknemers minister Schouten hoe zwaar zij het hebben.

75.000 werknemers met beperking

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 75.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie.

Alle lonen met 10% omhoog

De vakbond wil dat alle lonen in beide cao’s met terugwerkende kracht per 1 januari 2023 met 10% verhoogd worden, gelijk aan de verhoging van het wettelijk minimumloon. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 per kilometer.

Ook werkgevers willen dat er iets gebeurt

Peter Wiechmann, bestuurder FNV Sociale Ontwikkelbedrijven: ‘Sinds mei vorig jaar krijgen we van de VNG te horen dat er geen geld is om de werknemers te compenseren voor de hoge inflatie. Maar werkgevers vinden eigenlijk wel dat de werknemers gelijk hebben dat er iets moet gebeuren. Daarom is de VNG in overleg gegaan met de minister. Met het doel om meer budget te krijgen voor verbetering van de arbeidsvoorwaarden. Dat ondersteunen wij van harte!’

Niet eens met de VNG

Dat betekent niet dat de FNV het eens is met de VNG dat er helemaal geen geld is om iets te doen aan de lonen van de werknemers. Eind vorig jaar heeft de VNG namelijk wel een extra uitkering gegeven aan de gemeenteambtenaren.

Meten met twee maten

Wiechmann: ‘Het geld is er dus wel, maar de VNG meet bewust met twee maten en laat haar eigen werknemers met een arbeidsbeperking in de kou staan. Terwijl veel van hen rond het minimumloon verdienen. Zij kunnen hun dagelijkse boodschappen nauwelijks meer betalen. Het is schrijnend dat werknemers nu soms gedwongen worden om te kiezen tussen naar hun werk gaan of de dagelijkse boodschappen betalen.’

Net iets meer dan minimum

Veel werknemers die werken in de sociale werkbedrijven, verdienen net iets meer dan het wettelijk minimumloon. Dat is op 1 januari 2023 met 10% omhooggegaan in verband met de hoge inflatie. Maar de werknemers die net iets boven het minimumloon zitten krijgen diezelfde verhoging niet.

Een heel scheve verhouding

Wiechmann: ‘Dan krijg je een hele scheve verhouding op de werkvloer. Het verschil in beloning tussen een teamleider en werknemer is dan minimaal, terwijl een teamleider wel meer verantwoordelijkheid draagt.’

Meer acties op 21 en 28 februari

Na eerdere acties in Arnhem en Apeldoorn en deze in Den Haag volgen op 21 februari acties op diverse plekken in de provincie Groningen en op 28 februari in de provincie Noord-Brabant."
Zesdaagse staking Rotterdam gaat morgenochtend van start,2023-02-14,/nieuwsbericht/sectornieuws/fnv-overheid/2023/02/zesdaagse-staking-rotterdam-gaat-morgenochtend-van,"Morgenochtend vroeg gaat de door FNV Overheid en andere betrokken bonden georganiseerde zesdaagse staking van medewerkers van de Reiniging, Inzameling en Hergebruik in Rotterdam van start. Daarnaast delen de Boa’s op 17, 18 en 19 februari geen boetes uit.

Locatie/tijd start staking Rotterdam: Laagjes 22, 15 februari, van 06.30 - 09.00 uur

Locatie/tijd landelijke manifestatie Utrecht: Jaarbeursplein, 15 februari, van 11.00 - 13.00 uur

Sprekers op Jaarbeursplein, o.m.:

FNV dagelijks bestuurslid Bas van Weegberg

VNG voorzitter werkgeversdelegatie Ton Heerts

FNV cao onderhandelaar Marieke Manschot

Tevens is het morgen de laatste stakingsdag van de staakdriedaagse in Den Haag.

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af.

Kantelpunt

Marieke Manschot, FNV Overheid cao onderhandelaar: ‘Rotterdam is er klaar voor. De actiebereidheid is groot. Zoals een medewerker onlangs tegen mij zei : ‘Dit is echt een kantelpunt: tot hier en niet verder. We eisen op wat we verdienen!’

‘Iedereen in Rotterdam en overal in het land voelt de hoge inflatie en de hoge werkdruk. ‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Reactie op CBS-cijfers aantal mensen flex/vast,2023-02-14,/nieuwsbericht/algemeen-nieuws/2023/02/reactie-op-cbs-cijfers-aantal-mensen-flex-vast,"Het CBS meldt dat meer mensen ‘flexcontracten met meer zekerheid hebben’, maar dat is nog steeds niet de zekerheid van een contract voor onbepaalde tijd. Percentueel is het aantal mensen met een vast contract gedaald van 56,2% naar 55,5%.

Anja Dijkman, bestuurder FNV Flex: 'Het baart ons zorgen dat het aantal flexers inclusief zelfstandigen is gegroeid met bijna 200.000.'

Schijnzzp'ers

Ook percentueel is het aantal flexers gegroeid; dat zit met name in de groei van het aantal zelfstandigen (van 15,7% naar 16,5%). Onder jongeren (tot 25 jaar) zien we een forse toename in het aantal zzp’ers. De kans is groot dat zij schijnzzp’ers zijn.

Doorgeslagen flex

Dijkman: 'Het is te gek voor woorden dat je de ene dag nog in dienst kan zijn, bijvoorbeeld in de zorg, en de volgende dag op dezelfde werkplek als zzp’er kan beginnen. Een dienstverband moet echt aantrekkelijker worden, het loon omhoog, de werkdruk omlaag. Schijnopdrachtgeverschap moet worden aangepakt. Laat het kabinet nu eindelijk eens de afspraken in wetgeving vastleggen, die de doorgeslagen flex aan banden legt.'"
"Maat is vol, wij eisen maatregelen gezond en veilig werken",2023-02-14,/nieuwsbericht/algemeen-nieuws/2023/02/maat-is-vol-wij-eisen-maatregelen-gezond-en-veilig,"Voor de FNV is de maat vol. De 400 bagage-afhandelaars van Schiphol die bij het FNV-meldpunt een klacht hebben ingediend, zorgen voor de druppel die de emmer doet overlopen. De NOS berichtte gisteren over deze misstanden en de laksheid van de Arbeidsinspectie. De FNV eist maatregelen en presenteert vandaag een plan.

Maatregelen daarin: onder andere een verplichte verzekering tegen beroepsziekten, een gekozen preventiemedewerker in ieder bedrijf en melding van beroepsziekten bij de Arbeidsinspectie (NLA).

Werknemers betalen gelag

FNV-vicevoorzitter Kitty Jong: ‘De tijd van bewustwordingscampagnes is nu echt voorbij. Wat op Schiphol gebeurt is exemplarisch voor wat bij veel bedrijven aan de hand is. De overheid vindt te vaak dat een slager zijn eigen vlees wel kan keuren, de Arbeidsinspectie heeft onvoldoende middelen maar is ook onvoldoende alert. Gevolg: werknemers betalen het gelag. Zij moeten te zwaar tillen of werken met gevaarlijke stoffen, waarvan de gevolgen zich vaak pas later openbaren. Wij willen dat de overheid en arbeidsinspectie de regie nemen. Daarnaast eisen wij maatregelen zodat de werkvloer veiliger en gezonder wordt.’

Verplichte verzekering

De FNV wil dat werkgevers een verplichte verzekering tegen ongevallen en beroepsziekten afsluiten. Dan wordt iedere werknemer, die het slachtoffer wordt van ongeval en erkende beroepsziekte, op een gelijke wijze gecompenseerd voor de geleden schade. Daarnaast kan er een financiële prikkel vanuit gaan, doordat bedrijven en sectoren met een hoge instroom meer gaan betalen voor deze verzekering.

Beroepsziekten melden

Beroepsziekten dienen ook gemeld te worden aan de Inspectie. Die indien nodig direct kan optreden. Dit is vastgelegd in het, ook door Nederland, getekende ILO-verdrag. Niet melden betekent een hoge boete. Zo voorkom je dat meldingen, zoals die van de 400 bagage-afhandelaars, verdwijnen in de statistieken van het Nederlands Centrum voor Beroepsziekten (NCvB).

Preventiemedewerker en medezeggenschap

Ook wil de FNV dat de Arbeidsinspectie het instellen van een OR kan handhaven, inclusief het geven van boetes, net als in de ons omringende landen. In een derde van de OR-plichtige bedrijven is geen OR ingesteld. Een OR is noodzakelijk om gezamenlijke verantwoordelijkheid te dragen voor veilig en gezond werken, zoals de Arbowet voorschrijft. Ieder bedrijf zou een door de werknemers gekozen preventiemedewerker en vertrouwenspersoon moeten hebben. Dat laatste lijkt nu geregeld.

SER-advies

Jong: ‘Werk moet menswaardig zijn en je moet er zeggenschap over kunnen hebben. In ieder bedrijf moeten heldere afspraken zijn wie met wie praat over preventie en veilige werkomstandigheden. Je moet elkaar ook kunnen aanspreken op het niet nakomen van afspraken. Wij gaan er voor vechten deze maatregelen in een SER-advies Arbovisie 2040 hierover te krijgen.’

In Nederland sterven jaarlijks 4.100 mensen aan een beroepsziekte, zijn er zo’n 70 dodelijke ongevallen te betreuren en maken 200.000 werknemers een ernstig ongeval op het werk mee. Meer dan 30.000 werknemers lopen jaarlijks een beroepsziekte op.

Zie hier het plan van de FNV"
Zorgvakbonden stellen ultimatum aan NVZ,2023-02-14,/nieuwsbericht/sectornieuws/zorg-welzijn/2023/02/zorgvakbonden-stellen-ultimatum-aan-nvz,"Vandaag hebben de vier zorgvakbonden, FNV Zorg & Welzijn, CNV Zorg & Welzijn, werknemersorganisatie FBZ en NU’91 een ultimatum gestuurd aan werkgeverskoepel NVZ. Ze eisen dat de NVZ tegemoetkomt aan hun cao-eisen. Gebeurt dit niet, dan is een staking onvermijdelijk. De NVZ heeft tot 21 februari 12.00 uur om deze staking in de ziekenhuizen te voorkomen.

De actiebereidheid is groot. Er ligt een eindbod dat inmiddels door leden van de vakbonden is afgewezen. De ziekenhuismedewerkers voelen zich door de NVZ niet serieus genomen. Elise Merlijn, bestuurder FNV Zorg & Welzijn: ‘Het is onze leden echt menens. Ze kiezen zonder meer voor acties als de werkgever niet ingaat op de eisen in het ultimatum. Het aantal actiecomités in de ziekenhuizen groeit met de dag. Ook steeds meer niet-leden laten weten dat ze in actie willen komen.’

Stapeling van verslechteringen

Het eindbod van de werkgevers is volgens de vakbonden mooi verpakt, maar misleidend. Het betekent een verslechtering van arbeidsvoorwaarden: geen koopkrachtbehoud voor de ziekenhuismedewerkers, minder zeggenschap voor de medewerkers en meer flexibiliteit voor de werkgevers op de roosters. Ook wordt er flink gekort op vergoedingen die werknemers krijgen, zoals de verschoven dienst-toelage.

Inhoud ultimatum

De vakbonden eisen onder meer een loonsverhoging van 10% voor één jaar plus 100 euro. NU’91 bestuurder Stella Salden: ‘In een economie waarin zorgprofessionals nu al vaak moeite hebben om financieel de eindjes aan elkaar te knopen, is het eindbod van de NVZ onacceptabel. De verwachte inflatie is namelijk hoger dan wat door de NVZ op tafel is gelegd. Daarnaast zijn de huidige loonachterstanden nog niet eens weggewerkt.’

Ook willen de bonden dat werknemers die met het openbaar vervoer reizen de volledige reiskosten vergoed krijgen. Datzelfde geldt voor parkeerkosten. De onregelmatigheidstoeslag moet betaald worden over het volledige uurloon, waarbij ook de hogere salarisgroepen niet meer uitgesloten worden. Verder moet de werknemer het recht krijgen op onbereikbaarheid, op momenten dat hij of zij niet is ingeroosterd. Ook willen de vakbonden dat de wensen van de werknemer leidend zijn voor de vaststelling van het basisrooster en moet de werknemer eerste keuze hebben. Joost Veldt, bestuurder CNV Zorg & Welzijn: ‘Werknemers willen meer zeggenschap over hun werktijden. Je kunt niet altijd maar inleveren op je privéleven omdat er weer gaten in het rooster moeten worden opgevuld.’

Ziekenhuismedewerkers zijn geen sluitpost

De afgelopen periode heeft opnieuw veel gevraagd van ziekenhuismedewerkers. Een hoge werkdruk door inhaalzorg, een hoger ziekteverzuim en toenemende personeelstekorten. Zorgprofessionals moeten voortdurend alle zeilen bijzetten. FBZ-onderhandelaar Rob Koster: ‘Kwalitatief goede zorg kan alleen als zorgwerknemers goed worden betaald, worden beschermd tegen een te hoge werkdruk en goed worden opgeleid. Aan goede zorg hangt een prijskaartje: ziekenhuismedewerkers mogen geen sluitpost zijn.’

Zondagsdienst

Als de NVZ niet ingaat op het ultimatum van de bonden gaat een flink gedeelte van het ziekenhuispersoneel over tot actie. Leden van de vakbond hebben al laten weten dat ze niet zitten te wachten op ludieke acties. De vakbonden gaan dan ook meteen over tot het ultieme actiemiddel in de zorg: een zondagsdienst. De exacte datum van deze zondagsdienst wordt op een later tijdstip bekend gemaakt. Dat betekent dat er op een doordeweekse dag gewerkt wordt alsof het zondag is. Spoedzorg gaat te allen tijde door, zodat de patiëntveiligheid niet in het geding komt.

PDF Ultimatum zorgvakbonden cao Ziekenhuizen"
Leden kantje boord akkoord met nieuw cao-eindbod zwembaden,2023-02-13,/nieuwsbericht/sectornieuws/fnv-overheid/2023/02/leden-kantje-boord-akkoord-met-nieuw-cao-eindbod-z,"Een nipte meerderheid van de FNV-leden (54%) werkzaam bij sportbedrijven, stichtingen en commerciële zwembaden, heeft ingestemd met het verbeterde cao-eindbod van hun werkgever.

Ingrid Koppelman, bestuurder FNV Sport & Bewegen: ‘De leden zijn niet tevreden over de loonstijging, maar hebben toch in tweede instantie toch ja gezegd. Ze willen dat we aan tafel blijven, omdat ook zij zich verantwoordelijk voelen voor de toekomst van de branche.’ De nieuwe cao gaat in op 1 januari 2023 en heeft een looptijd van 21 maanden.

Intensief onderhandelingstraject

Over de verbeterde loonstijging van 8% in 2023 zijn de FNV-leden redelijk tevreden. De 2% over de eerste negen maanden van 2024 vinden ze onvoldoende. Koppelman: ‘Een van onze leden noemde het kantje boord. En zo voelen wij het ook, na een intensief onderhandelingstraject. Ook zwembadmedewerkers hebben te maken gehad met een inflatie van 14,3%. Een flink deel hiervan is gecompenseerd met deze cao, dat is mooi, maar er blijft een inflatieschuld over die de komende jaren goedgemaakt moet worden.’

Meebeslissen over toekomst

De branche staat door de personeelstekorten voor fikse uitdagingen. Koppelman: ‘De werkgeversorganisatie, WiZZ, heeft echt moeite gedaan om de FNV-leden over de streep te trekken en dus ook te betrekken bij de toekomst van de branche. Dat onze leden nu ja hebben gezegd, betekent dat we niet vanaf de zijlijn gaan toekijken, maar meepraten en meebeslissen over belangrijke onderwerpen zoals duurzame inzetbaarheid en meer waardering voor het vak zwemonderwijzer. Zwemles is ook onderwijs. We hebben samen een plan gemaakt dat we verder gaan uitwerken.’

Afschaffen jeugdlonen

De FNV vindt het afschaffen van de jeugdlonen vanaf 19 jaar eind 2024 belangrijk om jonge mensen aan te trekken. Koppelman: ‘We willen uiteindelijk dat de jeugdlonen vanaf 18 jaar worden afgeschaft, dus het is een stap in de juiste richting. Ook is de jaaruren systematiek niet als verplichting maar als optie in de cao opgenomen. Onze leden bekijken deze systematiek met argusogen omdat het plussen en minnen van gewerkte uren onrust oplevert in een tijd met flinke gaten in het rooster door personeelstekort.’

Gelijk werk, gelijk loon

Ondanks de betere afspraken voor deze cao zijn er nog steeds flinke verschillen in salaris met collega’s die werken bij de gemeentelijke zwembaden en verzelfstandigde sportbedrijven. Koppelman: ‘Dat verschil in salaris zorgt ervoor dat personeel vertrekt naar andere zwembaden of de branche verlaat.’ De FNV pleit al langer voor meer gelijkheid in arbeidsvoorwaarden in de sport en zwembaden. Koppelman: ‘Dat blijven we doen. Want Nederland kan niet zonder gekwalificeerde zwemonderwijzers.’

8.000 werknemers

De cao Zwembaden geldt voor zo’n 8.000 werknemers die werken in ongeveer 75% van alle zwembaden. Dit zijn vooral de werknemers in sportbedrijven, lokale stichtingen en commerciële exploitanten zoals Optisport en Sportfondsen Nederland."
FNV raadpleegt leden over acties bij ING,2023-02-13,/nieuwsbericht/sectornieuws/finance/2023/02/vakbonden-raadplegen-leden-over-acties-bij-ing,"De FNV houdt de komende weken samen met De Unie en CNV Vakmensen online en fysieke bijeenkomsten met medewerkers van ING, nu de onderhandelingen over een nieuwe cao op een teleurstelling zijn uitgelopen. Na een massaal ondertekende petitie en meerdere manifestaties, die niets hebben opgeleverd, bereiden de bonden zich voor op hardere acties bij de bank.

De cao bij ING, die eind vorig jaar is afgelopen, geldt voor zo’n 14.000 werknemers. Na twee jaar op de nullijn te hebben gezeten, vinden veel werknemers het hoog tijd voor een goede loonsverhoging. Maar daar wil ING niet aan, bleek tijdens het laatste cao-overleg op 19 januari.

Signalen dringen niet door

‘We hebben helaas de conclusie moeten trekken dat verder onderhandelen op dit moment geen zin heeft’, zegt onderhandelaar Job Marskamp van CNV Vakmensen. ‘Het is bijzonder zorgelijk dat ING geen boodschap lijkt te hebben aan haar medewerkers. We hebben een petitie aangeboden met ruim 7.000 handtekeningen, we hebben meerdere manifestaties georganiseerd. Maar het lijkt gewoon wel of het helemaal niet tot de top doordringt wat er onder de eigen mensen leeft.'

Te weinig waardering

'Werknemers hebben het gevoel dat ze te weinig waardering krijgen en vooral als kostenpost worden gezien. Intussen worden de aandeelhouders voor miljarden in de watten gelegd. We merken bij de mensen een groeiende onvrede hierover en bereidheid om in actie te komen.’

Interactief hart naar de banktop

Om de boodschap wat kleur te geven, sturen medewerkers van ING dinsdag 14 februari, Valentijnsdag, massaal een digitale flyer en een interactief hart naar de banktop met de oproep dat de liefde wel van twee kanten moet komen. Het magere bod dat de werkgever nu op tafel heeft gelegd, kan op weinig warme gevoelens rekenen bij duizenden medewerkers.

Bonden organiseren bijeenkomsten

De bonden organiseren tot en met 16 februari een aantal online en fysieke bijeenkomsten om de stemming onder de werknemers te peilen en om te overleggen over volgende stappen.

Gelikte filmpjes, maar koopkracht achteruit

Duygu Akcay, bestuurder FNV Finance: ‘De ING-top schetst in gelikte filmpjes dat er een prachtig loonbod ligt, maar vergeet te melden dat de koopkracht van zijn medewerkers hierdoor fors achteruit gaat. Er worden loonstijgingen voorgehouden die alleen voor een klein percentage van de medewerkers gelden waardoor een groot deel buiten de boot valt. Zo’n misleidend bod zet veel kwaad bloed en vergroot de onrust op de werkvloer. De actiebereidheid groeit iedere dag.’

Brutowinst steeg met €600 miljoen

Inge de Vries, bestuurder De Unie: 'Onlangs publiceerde ING de cijfers over het vierde kwartaal van 2022. Net als de drie eerdere kwartalen was het resultaat zeer goed. De brutowinst steeg met €600 miljoen (een plus van 27%) ten opzichte van een jaar eerder. Voor 2023 durft ING het aan om de verwachting naar buiten te brengen dat de baten met meer dan 10% zullen stijgen.'

Medewerkers moeten verlies zelf dragen

'En de medewerkers? Volgens ING moeten zij het verlies aan koopkracht door de hoge inflatie maar zelf dragen. ING deelt alle winst liever uit aan de aandeelhouders. Dit verschil in behandeling is voor De Unie niet acceptabel.'"
Vanaf zondagavond staking bij Douwe Egberts,2023-02-13,/nieuwsbericht/sectornieuws/voedingsindustrie/2023/02/vanaf-zondagavond-staking-bij-douwe-egberts,"De boel gaat plat bij Douwe Egberts. Werknemers van beide fabrieken staken vanaf zondagavond afwisselend 48 uur. De nachtploeg in Utrecht begint om 22.00 uur en staakt twee etmalen, waarna op dinsdagochtend om 6.00 uur ook de mensen in Joure het werk net zo lang neerleggen. Het koffiebedrijf heeft een ultimatum van de FNV vrijdagmiddag laten verlopen.

Adem Akdeniz, bestuurder FNV Procesindustrie: ‘Tja, Douwe Egberts was gewaarschuwd. De medewerkers hebben duidelijk aangegeven hoe ontevreden ze zijn met de loonsverhoging die het bedrijf hen dit jaar wil geven. De directie is geen centimeter onze kant op gekomen. Dan roep je dit soort acties dus over jezelf af.’

Genoeg geld voor boodschappen

De FNV eist dat de medewerkers in ieder geval genoeg geld overhouden om hun boodschappen en rekeningen te kunnen blijven betalen. Oftewel: koopkrachtbehoud. Daarvoor moeten de lonen structureel meestijgen met de prijzen in de winkels.

Al jaren vette winsten

Akdeniz: ‘Maar meer dan 6% extra salaris wil Douwe Egberts zijn mensen niet geven. Daarmee redden zij het natuurlijk bij lange na niet. Het bedrijf maakt al jaren vette winsten. Belachelijk dat ze de werknemers daar niet van mee laten profiteren.’

1.800 werknemers

Bij Jacobs Douwe Egberts (Joure en Utrecht) werken zo’n 1.800 mensen. Zij vallen onder de cao’s Coffee & Tea en Diensten."
FNV houdt werkonderbrekingen bij Hibin,2023-02-12,/nieuwsbericht/sectornieuws/bouwen-en-wonen/2023/02/fnv-houdt-werkonderbrekingen-bij-hibin,"FNV Bouwen & Wonen houdt deze week werkonderbrekingen op 3 locaties van Hibin; bij groothandelaren in bouwmaterialen, zoals BMN, Bouwmaat en Raab Karcher. Hibin heeft het op 3 februari door FNV gestelde ultimatum inmiddels afgewezen.

Locaties/tijden ontbijtacties

Maandag 13 februari , 5.30 tot 8.30 uur

BMN Delft, Rotterdamseweg 276

Dinsdag 14 februari, van 6.00 tot 8.30 uur

Raab Karcher Roosendaal, Borchwerf 8

Donderdag 16 februari, van 6.30 tot 8.30 uur

Bouwmaat Amsterdam, Joan Muyskensweg 28

Actiebereidheid is groot

Osman Yildiz, FNV Bouwen & Wonen cao onderhandelaar: ‘Onbegrijpelijk dat Hibin zijn eigen werknemers nog steeds niet serieus neemt en het nu zo ver laat komen. De actiebereidheid onder onze leden is groot. Hopelijk gaat de werkgever nu wel het licht zien, nu ze zien dat hun werknemers daadwerkelijk in actie komen voor een goede cao.’

De bij Hibin aangesloten bedrijven leveren bouwmaterialen voor voornamelijk de woning- en utiliteitsbouw. Onder de cao vallen ruim 9.000 werknemers. De vorige cao liep op 31 december af.

Belangrijkste cao eisen

Looptijd:

Een cao met de looptijd van één jaar; van 1 januari 2023 t/m 31 december 2023.

Loon:

Per 1 januari 2023 een loonsverhoging van 14,3% voor alle loonschalen en daadwerkelijk betaalde salarissen. Dit is gelijk aan de prijscompensatie over de periode oktober 2021 tot en met oktober 2022.

Met ingang van 1 januari 2023 de invoering van het systeem van de Automatische Prijs

Compensatie (APC) voor alle loonschalen en daadwerkelijk betaalde salarissen.

Reiskosten:

Een reiskostenvergoeding voor woon-werkverkeer van 0,21 eurocent per kilometer."
Acties leiden tot onderhandelingen over caseloadnorm voor jeugdbeschermers,2023-02-10,/nieuwsbericht/sectornieuws/zorg-welzijn/2023/02/acties-leiden-tot-onderhandelingen-over-caseloadno,"FNV en Jeugdzorg Nederland starten binnenkort met onderhandelingen over het verlagen van het aantal gezinnen per jeugdbeschermer, de zogeheten caseload. De jeugdbeschermers voeren al vier maanden actie om de onhoudbare werkdruk te verlagen. Met deze onderhandelingen lijkt daar nu voor het eerst zicht op verbeteringen.

Jeugdbeschermers hebben gemiddeld twee keer meer kinderen en gezinnen onder hun hoede dan verantwoord is. Die enorme werkdruk leidt tot kwaliteitsverlies, oplopende wachtlijsten, hoog ziekteverzuim en veel uitloop uit de sector. Om de overgebleven jeugdbeschermers overeind te houden, meer kwaliteit te kunnen leveren en het werk weer aantrekkelijk te maken, is het noodzakelijk om snel de werkdruk te verlagen en een caseloadnorm vast te stellen. FNV stelde in juli 2022 een ultimatum om zo’n norm in te stellen.

Stap in goede richting

Maaike van der Aar, bestuurder FNV Jeugdzorg: ‘Dat we nu met elkaar praten over het verlagen van de caseload is een belangrijke stap in de goede richting. Het betekent dat er eindelijk geluisterd wordt naar de noodkreten uit de sector en dat we ook kunnen beginnen met het herstel’. Naast de gesprekken over het verlagen van de caseload wil FNV ook afspraken maken over werkdrukverlaging op andere onderdelen van de werkzaamheden.

Verantwoordelijkheid

Van der Aar: ‘De caseload is de belangrijkste knop waar we nu aan moeten draaien om de werkdruk te verlagen. Maar ook in interne processen en administratie is het nodige te winnen. Het doel is om zo snel mogelijk tot breed gedragen afspraken te komen en daarover ook overeenstemming te bereiken met het ministerie en de VNG.’ Hiernaast blijft FNV het ministerie met klem wijzen op haar verantwoordelijkheid voor voldoende financiering en het wegnemen van verlammende regels en normen om gezond en veilig werken mogelijk te maken.

Acties

Jeugdbeschermers voeren sinds november 2022 actie. In eerste instantie gebeurde dat door de bereikbaarheidsdienst terug te schalen, maar later ook door onder meer niet meer fysiek bij rechtszaken aanwezig te zijn, overleggen met de overheid te schrappen en het aantal huisbezoeken te verlagen. Deze acties gaan voorlopig door.

Caseloadverlaging

Van der Aar: ‘Of de nu toegezegde onderhandelingen tot afspraken leiden tussen alle partijen moeten de gesprekken uitwijzen. Voor FNV is het in ieder geval klip en klaar dat het noodzakelijk is dat die afspraken er op korte termijn komen, om een actie om de caseload te verlagen te voorkomen""

Jeugdbeschermers

Jeugdbeschermers voeren maatregelen uit die door de kinderrechter zijn opgelegd, bijvoorbeeld als er een gezinsvoogd moet worden aangewezen of als kinderen onder toezicht gesteld moeten worden. In Nederland werken 5000 jeugdbeschermers. Uit een inventarisatie van de FNV blijkt dat zij gemiddeld per full time professional 18 gezinnen of 22 kinderen onder hun hoede hebben. Uit onderzoek van Significant in opdracht van Jeugdzorg Nederland blijkt dat een jeugdbeschermer maximaal acht tot negen gezinnen zou moeten begeleiden."
"Werkgevers streekvervoer krijgen tot 20 februari, anders nieuwe acties",2023-02-10,/nieuwsbericht/sectornieuws/vervoer/2023/02/werkgevers-streekvervoer-krijgen-tot-20-februari-a,"Vakbonden FNV en CNV geven namens hun leden de werkgevers in het streekvervoer tot maandag 20 februari om tot een nieuwe cao te komen. Als dat niet lukt, volgen er vanaf 22 februari nieuwe acties.

Marijn van der Gaag, bestuurder FNV Streekvervoer: ‘En dat is wat niemand wil, de chauffeurs al helemaal niet. Toch houden ze voet bij stuk, want ze willen een cao waar ze van rond kunnen komen en die de werkdruk verlaagt.’

Actiebereidheid

Vandaag is de vijfde dag op rij dat er gestaakt wordt in het streekvervoer voor een nieuwe cao. Hanane Chikhi, bestuurder CNV Vakmensen: ‘De actiebereidheid is groot en groeit alleen maar. Normaal werken er ongeveer 5.000 mensen op een dag, deze week staakten er elke dag zo’n 4.000. Dat moet de werkgevers wakker hebben geschud. Als zoveel mensen laten weten ontevreden te zijn, dan kan je dat niet meer negeren.’

Werkdruk

FNV en CNV eisen een loon dat meestijgt met de inflatie en maatregelen om de hoge werkdruk te verlagen. Door personeelstekort is de werkdruk torenhoog. Een op de vijf chauffeurs is ziek en dat zorgt voor nog meer werkdruk. De vakbonden willen onder meer dat de rijtijden minder krap worden, regelmaat in de roosters en de voorstellen over verdere flexibilisering van werknemers moeten van tafel.

Twee cao’s

In het streekvervoer zijn twee cao’s, de cao Streekvervoer met zo’n 13.000 medewerkers en de cao Multimodaal, met zo’n 1.300 medewerkers. Beide cao’s liepen tot 31 december 2022."
FNV kondigt staking aan bij Fokker ELMO,2023-02-10,/nieuwsbericht/sectornieuws/metaal/2023/02/fnv-kondigt-staking-aan-bij-fokker-elmo,"FNV Metaal kondigt een 24-uursstaking op 14 februari aan bij Fokker ELMO in Hoogerheide, nu Fokker het op 7 februari gestelde ultimatum heeft afgewezen. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond.

Vol in staking

FNV Metaal bestuurder Jan Meeder: ‘De actiebereidheid onder onze leden is groot, dus we gaan nu vol in staking. Er moet nu echt snel een gelijkluidende regeling voor alle getroffen Fokker werknemers komen, anders blijft het niet bij deze eerste stakingsdag.

Locatie/tijd:

Aviolandalaan 333, Hoogerheide

Stakers registreren zich op 14 februari, van 08.00 – 09.30 uur.

FNV voorzitter Tuur Elzinga is een van de sprekers.

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Onlangs bleek dat de Fokker directie met de ondernemingsraad, buiten de bonden om, extra afspraken had gemaakt voor de werknemers van Fokker Landing Gear uit Helmond.

Te gek voor woorden

Jan Meeder: ‘Dat is natuurlijk te gek voor woorden. Dit pikken onze leden bij Fokker ELMO niet! Wij eisen dan ook een gelijkwaardige behandeling en een gelijkluidende regeling voor alle Fokker werknemers. Het gaat tenslotte om duizenden en soms tienduizenden euro’s meer per werknemer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
"Acties uitgebroken bij Intertek Rotterdam, ultimatum voor Intertek Geleen",2023-02-10,/nieuwsbericht/sectornieuws/vervoer/2023/02/acties-uitgebroken-bij-intertek-rotterdam-ultimatu,"Vanaf vanmorgen 9.30 uur wordt bij Intertek in Rotterdam gestaakt voor een nieuwe cao. Tegelijk loopt bij Intertek in Geleen vanmiddag om 13.00 uur een ultimatum af, ook voor een nieuwe cao.

John Klijn, bestuurder FNV Havens: ‘De cao in Rotterdam is al anderhalf jaar geleden verlopen. Dat de directie nu met een loonbod komt van slechts 5% en bovendien heeft laten weten van de hele cao af te willen, is voor heel veel mensen de druppel. De maat is vol. Het werk is vanmorgen neergelegd en de actievoerders lijken bereid dit heel lang vol te gaan houden.’

Geleen

In Geleen is FNV sinds oktober met de directie in overleg over een nieuwe cao, maar de partijen zijn er niet uitgekomen. Paul Smink, bestuurder FNV Procesindustrie: ‘Onze leden bij Intertek Geleen hebben laten weten boos en teleurgesteld te zijn over de opstelling van hun directie. Ook hier biedt de directie niet genoeg om de huidige inflatie te compenseren.’

Laboratoriumbedrijf

Intertek is een laboratoriumbedrijf in Geleen en Rotterdam dat chemisch onderzoek doet voor externe partijen. In Geleen is dat voornamelijk voor bedrijven op het chemische bedrijventerrein Chemelot. In Rotterdam worden chemische monsters onderzocht van bijvoorbeeld met door schepen geïmporteerde olie. In Rotterdam werken zo’n 125 mensen en in Geleen bijna 200."
Kort geding tegen Staat om long covid slachtoffers uit zorg gaat definitief door,2023-02-09,/nieuwsbericht/algemeen-nieuws/2023/02/kort-geding-tegen-staat-om-long-covid-slachtoffers,"FNV en CNV zetten hun kort geding tegen de Staat door. De vakbonden willen, dat minister Helder (VWS) de tegemoetkomingsregeling die ze heeft toegezegd verruimt tot alle zorgmedewerkers die in heel 2020 besmet zijn geraakt. Een gesprek met minister Helder dat gisteren plaatsvond, heeft geen enkele verruiming van de long covid-groep opgeleverd. De zaak dient op 17 februari om 12 uur bij rechtbank Den Haag.

FNV-vicevoorzitter Kitty Jong: ‘De druk vanuit de vakbonden en hun achterbannen heeft geleid tot een publieke regeling. Dat had veel en veel eerder gekund, maar er ligt nu wel iets, dat is winst. De regeling die de minister nu voornemens is, is echt te beperkt. Hoezo voelt de minister alleen een morele verantwoordelijkheid voor de eerste golf. Beschermingsmiddelen waren ook na de eerste golf schaars en richtlijnen bleven vaag. De minister zet mensen die later ziek zijn geworden in de kou. Voor deze groep zetten wij het kort geding door.’

Moreel verantwoordelijkheidsgevoel

CNV-voorzitter Zorg en Welzijn Gaby Perin-Gopie: ‘Het heeft allemaal al veel te lang geduurd. Zorgmedewerkers met long covid zijn inmiddels ontslagen, en hebben hun inkomen zien kelderen. Het is mooi dat de minister eindelijk tot het inzicht is gekomen dat ze iets moet doen voor het zorgpersoneel met long covid. Helaas is de regeling die ze ons voorhoudt bij lange na niet wat deze mensen nodig hebben. De groep die er voor in aanmerking komt is veel te klein en het bedrag is nog onzeker. Zelfs de Raad van State zegt dat de groep ruimer kan zijn, over heel 2020. De vaccinatiecampagne startte pas in 2021. Waarom heeft de minister zo'n klein moreel verantwoordelijkheidsgevoel?’

Volg de zitting online op 17 februari 12 uur"
Vrijdag veertiende stakingsdag bij de Bijenkorf,2023-02-09,/nieuwsbericht/sectornieuws/handel/2023/02/vrijdag-veertiende-stakingsdag-bij-de-bijenkorf,"Voor de veertiende keer staken winkelmedewerkers van de Bijenkorf. Zij leggen vrijdag om 13.00 uur het werk neer en demonstreren in Rotterdam. Ook gaan ze andere winkels langs, waar ze collega’s vertellen over hun acties en vragen om een petitie te tekenen.

Linda Vermeulen, FNV-bestuurder: ‘We bestormen de winkelstraat in Rotterdam. Als de mensen van de Bijenkorf niet krijgen wat zij zo hard verdienen en waar zij gewoon recht op hebben, gaan wij door met onze acties.'

Het blijft oorverdovend stil

Het blijft oorverdovend stil vanuit de directiekamers van het warenhuis. Daar lijken ze zich na maanden van acties en al dertien stakingsdagen nog altijd niets aan te trekken van de medewerkers.

Mensen worden werkend arm

Vermeulen: ‘De mensen in de winkels worden werkend arm en hun werkgever geeft er geen klap om. Sterker nog: terwijl de eigenaren van de Bijenkorf miljardair zijn, lopen er mensen die hier al meer dan dertig jaar werken en een salaris krijgen van hooguit €12 à €13 per uur. Hoe bestaat het?’

10% erbij voor iedereen

De medewerkers hebben zich verenigd in BeeUnited/FNV en eisen een loonsverhoging van 10% voor iedereen. Zij willen dat de salarissen voortaan meestijgen met de inflatie en dat het beginloon omhooggaat naar €14 bruto per uur.

De laagste lonen in Nederland

De acties bij de Bijenkorf zijn begonnen in september vorig jaar. Daarna is er in de winkelstraat een golf van stakingen ontstaan. Ook medewerkers van onder andere Etos hebben het werk verschillende keren neergelegd voor meer loon en waardering. De lonen in de winkelstraat horen tot de laagste in Nederland. Vermeulen: ‘Nu alles duurder wordt, zeggen steeds meer winkelmedewerkers: nu wij nog.’

Honderd acties in een week

Niet alleen winkelpersoneel laat zich horen, in meer sectoren zijn werknemers hun lage lonen en de hoge werkdruk zat. Zo zijn er deze week op ruim honderd plekken acties. Boa’s, buschauffeurs en vuilnisophalers, om er een paar te noemen, gaan de straat op.

Stakingsstorm duurt nog wel even

En de stakingsstorm gaat nog niet liggen, want bij tal van bedrijven lopen ultimatums af en dreigen acties; bijvoorbeeld bij Douwe Egberts, Hibin, easyJet, Fokker Elmo en Intertek. Op 15 februari volgt een landelijke manifestatie in Utrecht van gemeenteambtenaren. Op 17 en 18 februari staken chauffeurs van zorgtaxi's. In de algemene ziekenhuizen staat de barometer ook op storm."
Tweede Kamer debatteert over verplichte vertrouwenspersoon,2023-02-09,/nieuwsbericht/algemeen-nieuws/2023/02/tweede-kamer-stemt-voor-verplichte-vertrouwenspers,"De FNV vindt het noodzakelijk dat er een verplichte vertrouwenspersoon komt. Daar pleit de bond al jaren voor. De Tweede Kamer debatteert hier vandaag over.

FNV-vicevoorzitter Kitty Jong: 'Wij vinden dit al jaren al een goede oplossing, omdat we zagen wat de wat de gevolgen waren van de hele #metoo zaak op de werkvloer. Gelukkig zien werkgevers dit nu ook in, en ik mag hopen een brede kamermeerderheid ook. De schandalen die zich sindsdien hebben opgestapeld, hebben ervoor gezorgd dat deze kwestie in een stroomversnelling kwam. Een verplichte vertrouwenspersoon gaat helpen om grensoverschrijdend gedrag flink in te perken. Alleen het signaal al dat mensen naar een vertrouwenspersoon kunnen gaan, helpt. Tegelijk blijft het belangrijk dat de vertrouwenspersoon onafhankelijk en met doorzettingsmacht kan functioneren, en goed is opgeleid. Daar houden wij onze focus ook op, nu de verplichte vertrouwenspersoon dichterbij komt.'

Voor het instellen van een verplichte vertrouwenspersoon is wijziging van de arbeidsomstandighedenwet nodig.

20-017-FNV-inbreng-AO-Gezond-en-veilig-werken-20-feb-2020.pdf"
"Kinderopvangmedewerkers krijgen gemiddeld 11,86% loon erbij",2023-02-09,/nieuwsbericht/sectornieuws/zorg-welzijn/2023/02/kinderopvangmedewerkers-krijgen-gemiddeld-11-86-lo,"Vakbonden FNV en CNV hebben met werkgevers in de kinderopvang gisteravond laat een onderhandelingsresultaat bereikt voor een nieuwe cao. De lonen stijgen in 18 maanden met gemiddeld 11,86%. Door een aanpassing in het loongebouw komen ook de laagste lonen boven de € 14 per uur. In de komende 18 maanden praten partijen verder over onder meer het verlagen van de werkdruk.

Deddy Dorenbos, bestuurder FNV Zorg & Welzijn: ‘Het was voor onze leden heel belangrijk dat de lonen omhoog gaan vanwege de torenhoge inflatie. Dat we daar nu afspraken over hebben gemaakt geeft ons de ruimte verder te praten over zaken als werkdruk en de grote personeelstekorten.’

Chantal van Dijk, bestuurder CNV Zorg & Welzijn: ‘Gezien de huidige onzekerheden is het fijn dat wij een kortlopende cao kunnen afspreken, hiermee hebben wij nog ruimte om aanvullende loonafspraken te maken in 2024.’

Meer loon

Dennis van Elk, bestuurder CNV Zorg & Welzijn: ‘Per 1 april worden de salarissen in de kinderopvang fors verhoogd, medewerkers gaan dit direct voelen in de portemonnee.’ De werknemers krijgen er op 1 april van dit jaar 2% loon bij en op diezelfde datum worden alle lonen ook met € 150 bruto per maand verhoogd. Dat betekent dat werknemers in de laagste salarisschalen er het meest op vooruitgaan. Op 1 juli 2023 krijgen alle medewerkers die op dat moment in dienst zijn een eenmalige uitkering van € 525, naar rato van het dienstverband. Op 1 januari 2024 gaan de lonen verder omhoog met 2% en op 1 april nogmaals met 2%.

Extra periodieken

Op 1 januari 2024 komen er ook nog twee periodieken boven op de loonschalen. Dorenbos: ‘Daardoor gaat de helft van de werknemers er nog eens gemiddeld 2,5% op vooruit.’

Levensfasebudget

Er zijn ook afspraken gemaakt over verbetering van het levensfasebudget. Zo wordt het levensfasebudget voor een periode van maximaal vijf jaar geïndexeerd en kijken de partijen naar de mogelijkheid om het levensfasebudget mee te kunnen nemen naar een andere werkgever.

Personeelstekorten

Vakbonden en werkgevers gaan de komende 18 maanden verder praten over hoe ze de tekorten op de arbeidsmarkt het beste kunnen oplossen.

117.000 werknemers

Onder de cao Kinderopvang vallen zo’n 117.000 werknemers. De nieuwe cao gaat, met terugwerkende kracht, in op 1 januari 2023 en heeft een looptijd van 18 maanden."
FNV kondigt zesdaagse staking aan in Rotterdam,2023-02-09,/nieuwsbericht/sectornieuws/fnv-overheid/2023/02/fnv-kondigt-zesdaagse-staking-aan-in-rotterdam,"FNV Overheid kondigt een zesdaagse staking aan van medewerkers van de Reiniging en Inzameling in Rotterdam. Van woensdag 15 tot en met maandag 20 februari. Daarnaast delen de Boa’s op 17, 18 en 19 februari geen boetes uit.

Tot hier en niet verder

Marieke Manschot, FNV Overheid cao onderhandelaar: ‘Rotterdam gaat er nu ook vol voor. De actiebereidheid is groot. Zoals een medewerker onlangs tegen mij zei : ‘Dit is echt een kantelpunt: tot hier en niet verder. We eisen op wat we verdienen!’

‘Iedereen in Rotterdam en overal in het land voelt de hoge inflatie en de hoge werkdruk. ‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Vrijdag gaat bovendien de staakvierdaagse in Groningen (stad) van start en maandag de staakdriedaagse in Den Haag.

Mannen en vrouwen Den Haag gaan er voor

Gijsbert, Boggia, FNV Overheid bestuurder Den Haag: ‘Ook de mannen en vrouwen die Den Haag schoon houden en die verantwoordelijk zijn voor het straatonderhoud zullen drie aaneengesloten dagen het werk neerleggen. Tijdens massaal bezochte bijeenkomsten, in de garages van het Haags Veegbedrijf, hebben vele honderden medewerkers de FNV laten weten dat zij het lage loonbod van de VNG als beledigend ervaren en dit middels acties klip en klaar duidelijk willen maken aan hun werkgever. Ook de wethouder P&O van de gemeente Den Haag maakt immers onderdeel uit van de onderhandelingsdelegatie van de VNG.’

Vandaag zijn er tevens werkonderbrekingen in de Drechtsteden en in Emmen.

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af. Inmiddels vonden er al werkonderbrekingen en stakingen plaats in Almere, Amsterdam, Rotterdam, Tilburg, Utrecht en Rivierenland.

Locaties/tijden van alle aangekondigde acties

GRONINGEN

Vrijdag 10 februari 2023: start vierdaagse staking

Aftrap om 08.30 uur aan de Duinkerkenstraat in Groningen (hoofdvestiging Stadsbeheer), waar de stakers zich moeten melden.

Zaterdag 11 februari 2023: publieksvriendelijke actie

Van 11.00 tot 14.00 uur: promotie en voorlichting door Stadsbeheer en Veiligheid op de Ossenmarkt in Groningen. Dit is een publieksvriendelijke actie. Aanwezig zullen zijn de Milieustewards, verschillende voertuigen van Stadsbeheer, zoals een veegmachine en de Toezichthouders en Boa’s om het publiek te informeren, kinderen te vermaken met een ritje in een voertuig en om vragen van burgers te beantwoorden.

Maandag 13 februari: grote manifestatie op Grote Markt

Om 08.30 uur melden alle stakers zich eerst weer aan de Duinkerkenstraat in Groningen (hoofdvestiging Stadsbeheer).

De toezichthouders en Boa's treden vandaag alleen op bij calamiteiten. Zij delen geen parkeerboetes uit en de scanauto rijdt niet.

Van 12.00 tot 13.00 uur: grote manifestatie op de Grote Markt in Groningen voor alle medewerkers van de gemeente Groningen.

Namens de stakers en alle overige medewerkers van de gemeente Groningen zal een oproep worden gedaan aan de verantwoordelijk wethouder Mirjam Wijnja om zich bij de VNG hard te maken voor een goed en serieus cao-bod, waaruit tegelijkertijd respect en waardering spreekt…

Daarnaast zal Kitty Jong, FNV vicevoorzitter, de stakende medewerkers toespreken en hen een hart onder de riem steken.

DEN HAAG

Maandag 13 februari: start driedaagse staking op de Koekamp

Tijdens een start manifestatie van 10.00 tot 11.30 uur worden de stakers geregistreerd en is er een kort programma met sprekers en muziek. Gijsbert Boggia: ‘Het grote aantal medewerkers dat het werk wil neerleggen, is hartverwarmend. De onderlinge solidariteit en actiebereidheid is ongekend. De medewerkers laten zien dat een flink hoger loonbod door de VNG noodzaak is. Den Haag zal deze dagen een stuk minder schoon zijn dan gebruikelijk.’

Naast de driedaagse actie van de Haagse Straat Organisatie, zullen handhavers van de gemeente Den Haag in deze periode waarschijnlijk geen bekeuringen uitschrijven. Daarmee ondersteunen zij de actie van hun collega’s en laten ook zij zien dat het hoog tijd is voor een veel beter loonbod door de VNG.

ROTTERDAM

Woensdag 15 februari: start zesdaagse staking Rotterdam

Aftrap: 06.30 – 09.00 uur, Kleinpolderplein 5, Rotterdam

Vrijdag 17 februari: vanaf 10.00 uur: start staking Toezicht en Handhaving, i.s.m. NBB

LANDELIJKE MANIFESTATIE IN UTRECHT

Woensdag 15 februari: van: 11.00 – 13.00 uur, Jaarbeursplein, Utrecht

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Vrijdag stakingsactie buschauffeurs bij Arriva Heerenveen,2023-02-09,/nieuwsbericht/sectornieuws/vervoer/2023/02/vrijdag-stakingsactie-buschauffeurs-bij-arriva-hee,"Vrijdag 10 februari verzamelen stakende buschauffeurs zich bij het hoofdkantoor van Arriva in Heerenveen. Ze willen tijdens de actie bij hun werkgever benadrukken dat het water ze aan de lippen staat.

Edwin Kuiper, bestuurder FNV Streekvervoer: ‘De chauffeurs snappen er niks van dat hun werkgever zich blijkbaar niet druk maakt over de problemen rond werkdruk en inkomen. Ze willen met z’n allen laten zien dat ze niet gepiepeld willen worden.’

Vijf-daagse staking

De buschauffeurs staken sinds maandag in heel het land voor vijf dagen. Ze strijden al lange tijd voor een goede cao die de gestegen prijzen in de winkels compenseert en zorgt voor minder werkdruk. In het streekvervoer is door de hoge werkdruk het ziekteverzuim inmiddels opgelopen tot twintig procent. Grote oorzaken daarvan zijn de veel te krappe rijtijden als gevolg van constant bezuinigingen. Samen met de toch al krappe arbeidsmarkt, zorgt dat voor uitvallende bussen en nog hogere werkdruk.

Twee cao’s

In het streekvervoer zijn twee cao’s, de cao Streekvervoer met zo’n 13.000 medewerkers en de cao Multimodaal, met zo’n 1300 medewerkers."
Massaontslag Mercedes-Benz lijkt op ordinaire bezuiniging,2023-02-08,/nieuwsbericht/sectornieuws/ict/2023/02/massaontslag-mercedes-benz-lijkt-op-ordinaire-bezu,"Er moet snel een sociaal plan komen voor de 380 callcentermedewerkers die in Maastricht bij het Mercedes-Benz Customer Assistance Center werken en hun baan kwijt raken. De FNV is geschrokken van het aangekondigde massaontslag en het nieuws dat de autofabrikant zo’n groot deel van de callcenterafdeling naar Griekenland verplaatst. Maandag 13 februari is er een bijeenkomst voor personeel.

De omvang van de ontslaggolf is exceptioneel voor de callcenterbranche. Niet eerder werd er op deze schaal in Nederland personeel ontslagen bij een callcenter waar doorgaans vooral personeel gezocht wordt. Elly Heemskerk, bestuurder FNV Callcenters: ‘We willen zo snel mogelijk met het bedrijf in gesprek om te horen wat er achter deze reorganisatie zit. Het lijkt nu op een ordinaire bezuiniging waarbij Mercedes kiest voor goedkoper werk in het buitenland.’

Sociaal plan

Het personeel van het Mercedes-Benz Customer Assistance Center in Maastricht is dinsdag geïnformeerd over de verplaatsing van het callcenter van Maastricht naar Teleperformance in Griekenland. Een dag later pas de vakbond. Het gaat om 380 banen, waarvan 140 mensen een tijdelijk contract hebben. Een sociaal plan is er nog niet. Heemskerk: ‘Het is nu vooral belangrijk dat er goede begeleiding komt voor de mensen die hier mee te maken hebben en natuurlijk goede afspraken over de voorwaarden. Daarover moet de werkgever met ons om de tafel. We raden medewerkers met klem aan om niets te tekenen voordat de vakbond akkoord is over een sociaal plan.’

Bijeenkomst

Maandagavond 13 februari om 19.00 uur organiseert FNV een bijeenkomst in Novotel, Sibemaweg 10, Maastricht voor medewerkers. Zij krijgen dan meer informatie krijgen over hun rechten en mogelijkheden. Daarbij zijn ook deskundigen van de FNV aanwezig die kunnen helpen met het vinden van nieuw werk."
FNV dreigt met stakingen bij Douwe Egberts,2023-02-08,/nieuwsbericht/sectornieuws/voedingsindustrie/2023/02/fnv-dreigt-met-stakingen-bij-douwe-egberts,"De werknemers van Jacobs Douwe Egberts zijn duidelijk: de directie van de koffiefabriek moet voor vrijdag 10 februari 12.00 uur akkoord gaan met hun eisen voor een betere cao, anders leggen zij binnenkort het werk neer. Dit staat in een ultimatum dat de FNV woensdag naar het bedrijf heeft gestuurd.

Vier lange onderhandelingsrondes en informeel overleg hebben nog altijd geen goede afspraken opgeleverd voor de 1.800 mensen die werken in de fabrieken in Utrecht en Joure. Dat mag Douwe Egberts zich aanrekenen. Ook dat er nu acties aankomen.

Werknemers pikken dit niet

Adem Akdeniz, bestuurder FNV Voedingsindustrie: ‘Douwe Egberts stelt zich heel stug op. Verder dan 6% meer salaris willen ze niet afspreken voor hun mensen. Veel te weinig natuurlijk. Het bedrijf heeft vorig jaar flinke winsten gemaakt, maar toch moeten de werknemers inleveren. Die pikken dat niet. En terecht.’

Boodschappen kunnen betalen

De FNV eist dat de medewerkers in ieder geval genoeg geld overhouden om hun boodschappen en rekeningen te kunnen blijven betalen. Dus koopkrachtbehoud. De vakbond wil daarom dat de lonen structureel meestijgen met de prijzen in de winkels (automatische prijscompensatie).

1.800 werknemers

Bij Jacobs Douwe Egberts (Utrecht en Joure) werken zo’n 1.800 mensen. Zij vallen onder de cao’s Coffee & Tea en Diensten."
Acties in voorbereiding bij Fokker na afwijzen ultimatum,2023-02-07,/nieuwsbericht/sectornieuws/metaal/2023/02/acties-in-voorbereiding-bij-fokker-na-afwijzen-ult,"FNV Metaal bereidt acties en stakingen voor bij Fokker ELMO in Hoogerheide, nu Fokker het op 7 februari gestelde ultimatum vandaag heeft afgewezen. FNV Metaal eist dat werknemers van Fokker ELMO uit Hoogerheide eenzelfde verplaatsingsregeling krijgen als hun collega’s bij Fokker Landing Gear uit Helmond.

Op korte termijn acties

FNV Metaal bestuurder Jan Meeder: ‘Onbegrijpelijk dat Fokker ons ultimatum afwijst. Dat betekent dat we nu op korte termijn acties en stakingen gaan voorbereiden. De actiebereidheid onder onze leden is groot!'

GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling.

Dit pikken onze leden niet

Jan Meeder: ‘Maar onlangs bleek dat de Fokker directie met de ondernemingsraad, buiten ons om, extra afspraken had gemaakt voor de werknemers van Fokker Landing Gear uit Helmond. Dat is natuurlijk te gek voor woorden. Dit pikken onze leden bij Fokker ELMO niet! Wij eisen dan ook een gelijkwaardige behandeling en een gelijkluidende regeling voor alle Fokker werknemers. Het gaat tenslotte om duizenden en soms tienduizenden euro’s meer per werknemer aan compensatie voor de verhuizing naar Papendrecht.’

GKN Aerospace heeft wereldwijd ongeveer 15.000 medewerkers. De locatie Fokker Papendrecht zal uiteindelijk werk gaan bieden aan ongeveer 1.800 werknemers."
Stakende buschauffeurs naar provinciehuis Groningen,2023-02-07,/nieuwsbericht/sectornieuws/vervoer/2023/02/stakende-buschauffeurs-naar-provinciehuis-groninge,"Morgen, woensdag 8 februari, gaan stakende buschauffeurs uit het noorden naar het provinciehuis in Groningen, om aandacht te vragen voor hun problemen rond werkdruk en inkomen. De manifestatie begint om 10.00 uur.

Edwin Kuiper, bestuurder FNV Streekvervoer: ‘Ze gaan de politiek duidelijk maken dat de provincie, als opdrachtgever voor het regionale vervoer, niet weg kan kijken bij de huidige problemen waar de chauffeurs dagelijks mee te maken hebben. Zaken als werkdruk en inkomen is wel degelijk een verantwoordelijkheid van de politiek.’

Werkdruk moet omlaag

De buschauffeurs staken sinds maandag in heel het land voor vijf dagen. Ze strijden al lange tijd voor een goede cao die de gestegen prijzen in de winkels compenseert en zorgt voor minder werkdruk. In het streekvervoer is door de hoge werkdruk het ziekteverzuim inmiddels opgelopen tot twintig procent. Grote oorzaken daarvan zijn de veel te krappe rijtijden als gevolg van constant bezuinigingen. Samen met de toch al krappe arbeidsmarkt, zorgt dat voor uitvallende bussen en nog hogere werkdruk.

Twee cao’s

In het streekvervoer zijn twee cao’s, de cao Streekvervoer met zo’n 13.000 medewerkers en de cao Multimodaal, met zo’n 1300 medewerkers."
Gemeente ambtenaren gaan ook staken in Groningen(stad),2023-02-07,/nieuwsbericht/sectornieuws/fnv-overheid/2023/02/gemeente-ambtenaren-gaan-ook-staken-in-groningen-s,"FNV Overheid kondigt een 4-daagse staking aan van Stadsbeheer (buitendienst), Toezichthouders en Boa’s in Groningen(stad):van vrijdag 10 tot en met maandag 13 februari.

Actiegolf

Shirley Harms, FNV Overheid bestuurder Groningen: ‘De actiegolf heeft nu ook de stad Groningen bereikt. De actiebereidheid onder de medewerkers van Stadsbeheer en Veiligheid van de gemeente Groningen is groot. Alle onderdelen van Stadsbeheer gaan plat. Van de afvalbrengstations en de medewerkers groen tot aan de vuilnisophalers: iedereen doet mee! Medewerkers maken zich ernstige zorgen over de hoge inflatie, de dure boodschappen en de hoge energierekening nu hun inkomens ver hierbij achterblijven.’

Locaties/tijden

Vrijdag 10 februari 2023: start 4-daagse staking

Aftrap om 07.00 uur aan de Duinkerkenstraat in Groningen (hoofdvestiging Stadsbeheer), waar de stakers zich moeten melden.

Zaterdag 11 februari 2023: publieksvriendelijke actie

Van 11.00 tot 14.00 uur: promotie en voorlichting door Stadsbeheer en Veiligheid op de Ossenmarkt in Groningen. Dit is een publieksvriendelijke actie. Aanwezig zullen zijn de Milieustewards, verschillende voertuigen van Stadsbeheer, zoals een veegmachine en de Toezichthouders en Boa’s om het publiek te informeren, kinderen te vermaken met een ritje in een voertuig en om vragen van burgers te beantwoorden.

Maandag 13 februari 2023 : grote manifestatie op Grote Markt

Om 07.00 uur melden alle stakers zich eerst weer aan de Duinkerkenstraat in Groningen (hoofdvestiging Stadsbeheer).

Van 12.00 tot 13.00 uur: grote manifestatie op de Grote Markt in Groningen voor alle medewerkers van de gemeente Groningen.

Namens de stakers en alle overige medewerkers van de gemeente Groningen zal een oproep worden gedaan aan de verantwoordelijk wethouder Mirjam Wijnja om zich bij de VNG hard te maken voor een goed en serieus cao-bod, waaruit tegelijkertijd respect en waardering spreekt…

Daarnaast zal Kitty Jong, FNV vicevoorzitter, de stakende medewerkers toespreken en hen een hart onder de riem steken.

Meer acties in het land

Op dit moment wordt er ook gestaakt in Rivierenland (t/m woensdag). Donderdag vinden er tevens werkonderbrekingen plaats in Emmen en in de Drechtsteden. Maandag 13 t/m woensdag 15 februari wordt er gestaakt in Den Haag. En de Boa’s in de gemeente Nijmegen delen op dinsdag 14 en woensdag 15 februari geen boetes uit in het stadscentrum.

In tal van andere gemeenten worden nu actiebijeenkomsten georganiseerd ter voorbereiding van meer werkonderbrekingen en stakingen in de komende weken. Zo vindt er tevens een landelijke manifestatie plaats op 15 februari bij de Jaarbeurs in Utrecht.

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af. Inmiddels vonden er al werkonderbrekingen en stakingen plaats in Almere, Amsterdam, Rotterdam, Tilburg en Utrecht.

Iedereen voelt de hoge inflatie en hoge werkdruk

FNV Overheid cao-onderhandelaar Marieke Manschot: ‘De actiebereidheid is groot. Iedereen voelt de hoge inflatie en de hoge werkdruk. ‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud."
Veel mensen gaan niet naar dokter en tandarts omdat het te duur voor ze is,2023-02-07,/nieuwsbericht/algemeen-nieuws/2023/02/veel-mensen-gaan-niet-naar-dokter-en-tandarts-omda,"Veel mensen gaan niet naar de dokter en de tandarts omdat het te duur voor ze is. Daardoor verergeren hun gezondheids- en gebitsproblemen. Dat blijkt uit een enquête van de FNV, die twee weken geleden is gehouden. De enquête werd door meer dan 5000 mensen ingevuld. De Tweede Kamer bespreekt zorgkosten in een debat op 8 februari.

Bijna 65% van de respondenten geeft aan dat de zorgkosten een financieel probleem zijn. Bijna 15% zegt het juist vanwege die zorgkosten niet te redden. Rond de 40% van de invullers vermijdt dokters- en tandartskosten. Op zich kunnen mensen gratis naar de huisarts, maar de teller van het eigen risico gaat lopen bij veel medicijnen en eventuele verwijzing naar een therapeut of ziekenhuis. 17% van de invullers geeft aan, dat de gezondheidsklachten erger worden door het vermijden van zorg. Bij gebitsproblemen is dat 26%. Bijna 1 op de 5 zegt noodzakelijke medicijnen niet te gebruiken omdat ze het niet kunnen betalen.

Stress

Een grote meerderheid -70%- ziet geen perspectief op verbetering in de toekomst. Slechts 2,6% ziet dat wel. Bijna de helft van de mensen geeft aan stress te ervaren vanwege geldzorgen.

Keuze: boodschappen of dokter

FNV vicevoorzitter Kitty Jong: ‘Dit zijn ernstige cijfers waarachter een hoop leed verborgen zit. Dat geldt voor werkenden, uitkeringsgerechtigden én ouderen die niet meer rond kunnen komen. Dat gaat ten koste van hun gezondheid. We weten uit de verhalen van onze leden dat mensen keuzes maken tussen boodschappen of de dokter. Dit onderzoek bevestigt het beeld dat de sociaal economische gezondheidsverschillen in ons land alarmerend zijn. Dat is niet alleen voor mensen zelf een probleem. Je schiet jezelf ook als samenleving in de voet als je niets doet aan serieuze gezondheidsklachten, omdat de ernst van de problemen en daarmee de kosten toe kunnen nemen.’

Tandzorg in basispakket

Rijkere mensen leven flink wat jaren meer in goede gezondheid dan mensen die arm zijn. Er zouden niet nog meer drempels voor mensen opgeworpen moeten worden om zorg te krijgen. Het kabinet is van plan om het verplichte eigen risico in de zorg aan te passen. Jong: ‘De enige aanpassing die nodig is bij het eigen risico is volledige afschaffing. Nu vermijden mensen zorg waarvan een arts al heeft geconstateerd dat die nodig is. We moeten niet accepteren dat deze groep mensen vanwege kosten rond blijven lopen met pijn of gezondheidsproblemen. En tandzorg moet in het basispakket.’

Armoede

Ook weet 37% van de mensen niet of niet goed genoeg, waar hij moet aankloppen bij geldzorgen en schulden. Het aantal mensen dat niet kan rondkomen groeit. Jong: ‘Hier ligt ook een stevige opdracht aan gemeenten om mensen met geldzorgen te bereiken. Daarnaast moeten gemeenten echt ruimhartiger zijn in hun beleid. Maar we zien regelmatig dat zij bijvoorbeeld strengere regels toepassen dan vereist bij kwijtschelding van gemeentelijke belastingen. Of zij passen de bijstandsregels veel te hardvochtig toe. Zo krijgen ze hun begroting op orde over de ruggen van hun armste inwoners. Onverteerbaar.’

Vervolgenquête

Uit een eerdere enquête, die eind september door 28.000 mensen werd ingevuld, bleek dat 18% van de invullers minder naar dokter en tandarts ging. Dit is een vervolgenquête, om de problematiek beter in kaart te krijgen. Ruim 70% van de invullers werkt, bijna 30% is uitkeringsgerechtigd of gepensioneerd.

Zie hier doorlink naar enquête"
4 op de 5 flexwerkers en zzp’ers in de kinderopvang zouden wel weer in loondienst willen,2023-02-06,/nieuwsbericht/sectornieuws/zorg-welzijn/2023/02/4-op-de-5-flexwerkers-en-zzp-ers-in-de-kinderopvan,"Vier op de vijf kinderopvangmedewerkers, die nu als zzp’er of flexwerker werken, zouden wel (weer) in loondienst willen. Daarvoor moeten wel de lonen omhoog en de werkdruk omlaag. 60% van hen denkt ook dat de kwaliteit van de kinderopvang afneemt als er steeds minder kinderopvangmedewerkers in loondienst werken.

Dat blijkt uit een onafhankelijk onderzoek door Totta in opdracht van de FNV, onder bijna 2.000 kinderopvangmedewerkers. Zij werken in loondienst, als zzp'er of flexwerker.

Kans voor werkgevers

Deddy Dorenbos, bestuurder FNV Zorg & Welzijn: ‘Dit is een duidelijk signaal aan de werkgever dat de lonen echt omhoog moeten om meer vaste medewerkers aan te trekken en de kwaliteit van de dienstverlening op niveau te houden. We zitten midden in de onderhandelingen voor een nieuwe cao-Kinderopvang. Werkgevers hebben nu de kans iets te doen aan behoud van kwaliteit en het terugdringen van het aantal zzp’ers.’

Werk-privébalans

Een betere werk-privébalans en meer zeggenschap over de eigen agenda zijn belangrijke redenen voor zzp’ers en flexwerkers om niet meer, minder of helemaal niet in loondienst te werken. Dorenbos: ‘Daar liggen dus enorme kansen voor de sector om werknemers aan zich te binden en het aantal zzp’ers en flexwerkers te verminderen. Zorg dus voor beter voorspelbare arbeidstijden en dagen. Zodat kinderopvangmedewerkers die niet fulltime werken of willen werken niet elke dag van de week ingeroosterd worden.’

Keuzevrijheid versus zekerheid

Voor flexwerkers en zzp’ers die uit loondienst zijn gegaan, is de zeggenschap over vakantie en vrije dagen verbeterd en ook voelen ze minder de verplichting om bereikbaarheids- en onregelmatigheidsdiensten te draaien. Aan de andere kant hebben ze minder zekerheid van werk en is hun vangnet bij ziekte verslechterd.

Kwaliteit onder druk

Van de kinderopvangmedewerkers in loondienst denkt 90% dat de kwaliteit van de kinderopvang afneemt naarmate meer collega’s hun baan in loondienst verruilen voor een zzp- of flex-constructie. Dorenbos: ‘Je ziet niet dat alleen dat de kwaliteit onder druk staat, ook de werkdruk neemt toe bij vaste medewerkers. Een groter deel van de administratieve taken, maar ook het begeleiden van de steeds wisselende kinderopvangmedewerkers komt op hun schouders terecht.’

Uit het onderzoek komt ook naar voren dat een vast gezicht op de groep voor zzp’ers en flexwerkers een belangrijke reden is om (weer) in loondienst te gaan. Dorenbos: ‘Juist door het grote aantal flexwerkers en zzp’er is dat vaste gezicht voor de groep of als collega niet meer vanzelfsprekend.’

Salaris voor jonge medewerkers belangrijk

Voor 61% van de medewerkers onder de 35 jaar is een hoger salaris een belangrijke reden om als zzp’er of flexwerker aan de slag te gaan. Bij 55-plussers is dat stukken lager: 21%. Dorenbos: ‘Dat geldt dus voor de jongeren die nu in loondienst werken. Om hen binnenboord te houden moeten de salarissen snel omhoog.’

Onderzoeksrapport zzp in de kinderopvang"
Werkgevers zorg- en leerlingenvervoer hebben tot 17 februari om landelijke staking af te wenden,2023-02-06,/nieuwsbericht/sectornieuws/vervoer/2023/02/werkgevers-zorg-en-leerlingenvervoer-hebben-tot-17,"Werkgevers in het zorg- en leerlingenvervoer hebben tot vrijdag 17 februari om een tweedaagse staking af te wenden. Vakbond FNV stelde de werkgevers namens de leden afgelopen november een ultimatum over een nieuwe cao.

Meindert Gorter, bestuurder FNV Zorgvervoer en Taxi: ‘Werkgevers hebben nog steeds niet aan de eisen uit dat ultimatum voldaan, maar ondertussen wel met andere bonden een zeer matige cao afgesloten. Onze leden pikken dat niet en gaan door met acties tot er een fatsoenlijke cao ligt.’

Middeleeuwse cao

In de sector liggen de lonen laag, worden ziektedagen en wachttijden niet uitbetaald en wordt het risico van rituitval bij de werknemers neergelegd door in zo’n geval te korten op het loon. ‘Al met al een middeleeuwse cao. Mensen komen van het lage loon al bijna niet meer rond, zeker in deze dure tijden. Daarbovenop worden ze dus ook nog eens van alle kanten gekort. De cao moet verbeteren, anders blijft het onrustig, ben ik bang’, aldus Gorter.

Genoodzaakt

Dat de chauffeurs zich genoodzaakt voelen om misschien te gaan staken, gaat ze niet in de koude kleren zitten. Gorter: ‘Deze chauffeurs rijden mensen van a naar b, die afhankelijk zijn van dat vervoer. Dus als er gestaakt wordt, kunnen die mensen geen kant op. Dat beseffen de chauffeurs heel goed. Dat ze er toch toe bereidt zijn, zegt heel veel. Alleen daarom al hopen de werknemers dat er snel een eerlijke cao ligt, dan kunnen ze gewoon weer doen waar ze goed in zijn, namelijk passagiers vervoeren.’

17 en 18 februari

Als de werkgevers niet aan de eisen van werknemers tegemoetkomen, wordt er landelijk gestaakt op vrijdag 17 februari en zaterdag 18 februari. Er is voor een zaterdag gekozen, omdat zo minder passagiers overlast hebben.

22.000 mensen

In de sector werken 22.000 mensen, voornamelijk met een parttime contract van gemiddeld 20 uur per week. De vorige cao liep af op 31 december 2022. De onderhandelingen daarvoor begonnen vorig jaar mei."
"Stakingsstorm op komst, komende week acties op ruim 100 locaties",2023-02-05,/nieuwsbericht/algemeen-nieuws/2023/02/stakingsstorm-op-komst-komende-week-acties-op-ruim,"De komende week voeren FNV-leden op ruim honderd locaties actie. Boa’s, chauffeurs van bussen, zorgtaxi’s en Uber, vuilnisophalers, groenvoorzieners, machinisten en conducteurs van regionale vervoerslijnen, winkelmedewerkers in de Bijenkorf én de rest van de winkelstraat gaan de straat op voor een eerlijk loon en betere arbeidsomstandigheden. De roep van werkenden wordt iedere dag luider: wij verdienen beter.

De inflatie slaat een gat in de koopkracht en flinke loonsverhogingen zijn broodnodig. Helaas is de reactie van werkgevers te langzaam en onvoldoende. Het onbegrip daarover zwelt aan en de rek bij werkenden is eruit. Februari wordt daarom een stormachtige maand. Acties volgen elkaar de komende weken op.

Actiebereidheid groot

Zakaria Boufangacha, vicevoorzitter FNV: ‘Leden uit verschillende sectoren geven de fakkel aan elkaar door. Zij voelen de pijn van de dagelijkse prijsstijgingen in de portemonnee. We zijn een jaar nog nooit begonnen met zoveel stakingen en acties, nu al in 11 sectoren en bedrijven. Dat zegt iets over de nood en de vastbeslotenheid van onze leden. Helaas is de reactie van werkgevers ondermaats. Sommige werkgevers gaan dinsdag zelfs actie voeren bij de Eerste Kamer omdat ze niet willen dat het minimumloon omhoog gaat.’

Overheid, kom met geld

Een stijging naar 14 euro per uur is broodnodig, vindt de FNV. ‘Dat eisen we ook van de politiek. En daarbij: hun roep om hogere lonen klinkt hol, als zij zelf in semi-publieke sectoren zoals ziekenhuizen en streekvervoer niet voldoende geld beschikbaar stellen.’

2023 begint met veel stakingen

In gemeenten, bij het streekvervoer, ETOS, PostNL, het regionale treinvervoer, de touringcars, drankhandels, technische groothandel, sociale werkbedrijven, spuitgieterij Berry Promens en de Bijenkorf zijn dit jaar acties en stakingen geweest. Voor komende week verwacht de FNV de volgende acties en stakingen:

Maandag trapt het streekvervoer ‘s ochtends hun landelijke staking af, die 5 dagen zal duren. Machinisten, conducteurs en chauffeurs van regionale lijnen als Arriva, Qbuzz en Keolis staken mee. Ook vuilnisophalers in Geldermalsen, Tiel en Culemborg leggen het werk neer. Maandagavond houdt de winkelstraat een grote actiebijeenkomst op de Coolsingel in Rotterdam.

Dinsdag trekken Uberchauffeurs in optocht naar het hoofdkantoor van het platformbedrijf in Amsterdam.

Woensdag zijn de medewerkers van de Sociale werkbedrijven aan de beurt. Zij voeren voor de tweede keer in twee weken tijd actie. Ditmaal in Arnhem.

Donderdag zijn er werkonderbrekingen in de Drechtsteden en in Emmen wordt geen vuilnis opgehaald vanwege de staking van gemeentemedewerkers.

Vrijdag nemen winkelmedewerkers in Rotterdam de fakkel weer over.

En tussendoor leggen ook medewerkers van de Bijenkorf het werk neer.

Volgende weken

De stakingsstorm beperkt zich niet tot komende week. Er liggen op dit moment ultimatums bij bedrijven zoals Hibin, easyJet, Fokker Elmo en Intertek die op korte termijn aflopen. Ook daar dreigen acties, mochten de werkgevers niet ingaan op de eisen die FNV stelt. Op 15 februari volgt een grote landelijke staking van vuilnisophalers en boa’s, alsmede andere gemeenteambtenaren. Op 17 en 18 februari staken chauffeurs van de zorgtaxi’s. In de algemene ziekenhuizen staat de barometer ook op storm.

Ketting aan acties

Door de ketting aan acties versterken de bedrijven en sectoren elkaar, zo stelt Boufangacha: ‘Leden zien dat staken werkgevers onder druk zet om met méér over de brug te komen. We hebben onlangs door acties en stakingen goede resultaten behaald bij Refresco en Berry Promens. In de particuliere beveiliging gaan de lonen zelfs met meer dan 20% omhoog. Andere leden zien dit en willen ook voldoende inflatie-compensatie. Zij voelen zich door elkaar gesterkt bij hun acties.’

Nederland Verdient Beter

FNV voert al sinds 26 november campagne onder de noemer ‘Nederland Verdient Beter’. De vakbond vindt dat werken moet lonen en eist dat iedereen een inkomen krijgt waar op een normale manier van te leven is. Werkenden zijn het afgelopen jaar 60 miljard euro misgelopen vanwege de inflatie en doordat het minimumloon nog niet naar 14 euro is opgetrokken. Dat geld moet volgens de FNV terug naar werkenden."
FNV verpulvert vorig record,2023-02-04,/nieuwsbericht/algemeen-nieuws/2023/02/fnv-verpulvert-vorige-record,"In januari sloten 7.353 mensen zich aan bij de FNV. Dit is het hoogste aantal ooit dat zich bij de vakbond inschreef in 1 maand en de derde keer in vier maanden dat dit record is aangescherpt.

Tuur Elzinga, voorzitter FNV: ‘Natuurlijk zijn we trots dat de FNV stevig in de lift zit, maar veel belangrijker is dat steeds meer mensen en bovenal jongeren opstaan en voor zichzelf, voor hun toekomst en voor elkaar opkomen. Zij beseffen dat je samen sterker staat en dat je organiseren in een tegenmacht nog steeds bittere noodzaak is. Dat zien we terug in steeds meer acties, betere resultaten en groeiende steun onder de bevolking.’"
"FNV stelt Hibin, leverancier bouwmaterialen, ultimatum",2023-02-03,/nieuwsbericht/sectornieuws/bouwen-en-wonen/2023/02/fnv-stelt-hibin-leverancier-bouwmaterialen-ultimat,"FNV Bouwen & Wonen heeft Hibin, leverancier van bouwmaterialen, vandaag een ultimatum gesteld voor een nieuwe cao. Acties en stakingen dreigen. Het ultimatum loopt op 12 februari, om 12.00 uur, af.

Leden zijn actiebereid

De bij Hibin aangesloten bedrijven leveren bouwmaterialen voor voornamelijk de woning- en utiliteitsbouw. Onder de cao vallen ruim 9.000 werknemers. De vorige cao liep op 31 december af.

Osman Yildiz, FNV Bouwen & Wonen cao onderhandelaar: ‘Onze leden wijzen het magere eindbod van Hibin in ruime meerderheid af. En hebben zich inmiddels ook actiebereid verklaard. Het is onbegrijpelijk dat Hibin zijn eigen werknemers totaal niet serieus neemt en het zo ver laat komen.’

Belangrijkste cao eisen

Looptijd: Een cao met de looptijd van één jaar; van 1 januari 2023 t/m 31 december 2023.

Loon:

Per 1 januari 2023 een loonsverhoging van 14,3% voor alle loonschalen en daadwerkelijk betaalde salarissen. Dit is gelijk aan de prijscompensatie over de periode oktober 2021 tot en met oktober 2022.

Met ingang van 1 januari 2023 de invoering van het systeem van de Automatische Prijs Compensatie (APC) voor alle loonschalen en daadwerkelijk betaalde salarissen.

Reiskosten:

Een reiskostenvergoeding voor woon-werkverkeer van 0,21 eurocent per kilometer."
Opnieuw actie werknemers Sociale werkbedrijven,2023-02-02,/nieuwsbericht/sectornieuws/fnv-overheid/2023/01/opnieuw-actie-werknemers-sociale-werkbedrijven-voo,"Werknemers van de Sociale werkbedrijven in Nederland voeren voor de tweede keer in twee weken tijd actie. Ze willen dat hun werkgever, de Vereniging Nederlandse Gemeenten (VNG), de lonen en de reiskostenvergoeding verhoogt in verband met de hoge inflatie.

De actie op 8 februari in Arnhem is onderdeel van de estafetteactie die werd afgetrapt op 26 januari in Apeldoorn. Tijdens de actie overhandigen werknemers een petitie aan wethouder bestaanszekerheid en leefbare wijken, Mark Lauriks.

Twee maten

Joost Kaper, bestuurder Sociale werkbedrijven: ‘Sinds mei vorig jaar krijgen we van de VNG te horen dat er geen geld is voor compensatie. Maar eind vorig jaar hebben de gemeenteambtenaren wel een extraatje gekregen als compensatie voor de gestegen inflatie. Het geld is er dus wel, maar de VNG meet bewust met twee maten en laat deze werknemers in de kou staan. Terwijl veel van hen rond het minimumloon verdienen. Zij kunnen de dagelijkse boodschappen nauwelijks meer betalen.’

Aanvullende cao-afspraken

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 75.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in de cao SW en cao Aan de slag met terugwerkende kracht per 1 januari 2023 met 10% verhoogd worden, gelijk aan de verhoging van het wettelijk minimumloon. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 per kilometer. Kaper: ‘Het is schrijnend dat werknemers nu gedwongen worden om te kiezen tussen naar hun werk gaan of de dagelijkse boodschappen betalen.

Scheve verhouding

Veel werknemers die werken in de sociale werkbedrijven verdienen net iets meer dan het wettelijk minimumloon. Dat is op 1 januari 2023 met 10% omhooggegaan in verband met de hoge inflatie. Maar de werknemers die net iets boven het minimumloon zitten krijgen diezelfde verhoging niet. Kaper: ‘Dan krijg je een hele scheve verhouding op de werkvloer. Het verschil in beloning tussen een teamleider en werknemer is dan minimaal, terwijl een teamleider wel meer verantwoordelijkheid draagt.’

Mooie woorden, geen geld

Jan Braem, actief lid van de FNV en werkzaam bij gemeente Den Haag: ‘De VNG heeft wel mooie woorden, maar komt niet met geld over de brug. Ze zeggen dat ze snappen dat werknemers kampen met geldproblemen, maar van mooie woorden kunnen wij onze vaste lasten en dagelijkse boodschappen niet betalen. De VNG maakt heel bewust onderscheid tussen gemeenteambtenaren en hun werknemers met een beperking. Dat is ongepast en oneerlijk.’

Vervolgacties

Na Arnhem en Apeldoorn volgen ook acties in onder meer Groningen, Eindhoven, Utrecht, Den Haag en Zeeland. De exacte data worden nog bekendgemaakt."
Ultimatum aan directie easyJet,2023-02-02,/nieuwsbericht/sectornieuws/vervoer/2023/02/ultimatum-aan-directie-easyjet-mogelijk-acties-mei,"FNV heeft namens leden bij easyJet een ultimatum gestuurd aan de directie van de vliegtuigmaatschappij. easyJet weigert met FNV in gesprek te gaan, ondanks dat veertig procent van het cabinepersoneel zich bij de vakbond heeft aangesloten.

De leden hebben zich afgelopen maanden aangesloten bij FNV Luchtvaart met een duidelijke wens: vertegenwoordiging door de FNV bij de cao-onderhandelingen en een goede cao. Desondanks weigert easyJet tot op heden om FNV Luchtvaart uit te nodigen voor de onderhandelingen.

Minimumloon

In de tussentijd heeft de directie geprobeerd om met een andere vakbond, de VNC, tot een akkoord te komen. Ondanks een loonsverhoging van 7,5%, zouden de basislonen van veel cabinemedewerkers onder het minimumloon komen te liggen. Stijn Jansen, bestuurder FNV Luchtvaart: ‘Gelukkig was 85% van de VNC-leden zo wijs om dit resultaat af te wijzen.’

Acties

Voor de FNV-leden is de maat nu vol. Mocht easyJet na afloop van het ultimatum op donderdag 16 februari om 12.00 uur nog steeds weigeren om in gesprek te gaan, dan komen er acties. ‘Wij zullen stap voor stap de acties opbouwen, zolang easyJet niet tegemoetkomt aan onze eisen. En daarbij schuwen we ook niet om in de meivakantie het werk neer te leggen’, aldus Jansen.

Cao

Naast een plek aan de onderhandelingstafel eist FNV namens de leden een cao met onder meer een basisloon dat start vanaf 14 euro per uur en een automatische prijscompensatie."
"Gemeente stakingen breiden zich uit naar Betuwe, Drechtsteden, Den Haag en Emmen",2023-02-02,/nieuwsbericht/sectornieuws/fnv-overheid/2023/02/gemeente-stakingen-breiden-zich-uit-naar-betuwe-dr,"FNV Overheid kondigt nieuwe stakingen en werkonderbrekingen aan in de Betuwe, de Drechtsteden en in Den Haag. Ook in het noorden, in Emmen, vindt er een eerste werkonderbreking plaats. Op dit moment wordt er nog steeds, tot en met maandag 6 februari, gestaakt in Utrecht. Ook de Boa’s in Nieuwegein en Vijfheerenlanden voeren deze week actie.

Landelijke manifestatie in Utrecht

In tal van andere gemeenten worden nu actiebijeenkomsten georganiseerd ter voorbereiding van meer werkonderbrekingen en stakingen in de komende weken. Zo vindt er tevens een landelijke manifestatie plaats op 15 februari in Utrecht.

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af. Inmiddels vonden er al werkonderbrekingen en stakingen plaats in Almere, Amsterdam, Rotterdam, Tilburg en Utrecht.

Locaties/tijden:

31 januari t/m 6 februari: Stakingsweek Utrecht

Gijsbert Boggia, FNV Overheid bestuurder Utrecht: ‘De actiebereidheid bij het Utrechtse Stadsbedrijf is bijzonder groot. De medewerkers zien de enorme kloof tussen wat zij eisen en wat de VNG bereid is te bieden. Zij vinden het bijzonder vervelend dat de burgers nu hierdoor getroffen worden, want zij zijn trots als hun stad schoon, groen en veilig is. Dat is nu helaas niet het geval, want het vuil stapelt zich inmiddels steeds meer op in Utrecht. Kortom, hoog tijd dat de VNG echt gaat bewegen…’

De staking in Utrecht richt zich op werkzaamheden in de openbare ruimte, zoals in de afvalscheidingstations, het legen van ondergrondse containers, het ophalen van papier, GFT en huisvuil. Daarnaast ligt het onderhoud stil, zoals het werk van stratenmakers en van medewerkers in de groenvoorziening.’

31 januari tot 4 februari: Staking Nieuwegein en Vijfheerenlanden

Boa’s leggen hier het werk stil (i.s.m. de NBB)

In Nieuwegein wordt gestaakt en in Vijfheerenlanden worden geen bonnen uitgeschreven.

6 t/m 9 februari: Staking Rivierenland/Betuwe

Aftrap: 6 februari, 07.00 uur, bij AVRI: Meersteeg 15, Geldermalsen

Medewerkers van Avri zullen maandag letterlijk het stokje overnemen van collega’s bij stadsbedrijven Utrecht.

Avri verzorgt de restafval- en grondstoffeninzameling voor inwoners van acht gemeenten in Rivierenland.

FNV Overheid bestuurder Sengul Sozen: ‘Van maandag 6 februari tot en met woensdag 8 februari zal er geen afval ingezameld worden en zullen de milieustraten in Tiel, Zaltbommel, Culemborg en Geldermalsen gesloten zijn. Hoe vervelend we het ook vinden voor de inwoners, ook in Rivierenland staat bij menigeen het water aan de lippen. Of zoals veel van onze leden mij vertellen: ‘We willen een toekomst waar je een fatsoenlijke inkomen hebt waar je van rond kan komen. Voor onze dagelijkse uitgaven zijn we nu aangewezen op ons vakantiegeld. We hopen dat de VNG, die al maanden geen oog of oor heeft voor onze situatie nu echt zal luisteren naar ons.’

9 februari: Werkonderbreking Emmen

Van 09.30 – 12.30 uur, medewerkers Buitendienst, Handelsweg 1 en Sportpark Meerdijk, Emmen

Van 10.30 – 11.30 uur, Actiebijeenkomst, voor alle medewerkers, Gemeentehuis/Bruggebouw, Vreding 5, Emmen

Erik Gerritsen, FNV Overheid bestuurder: ‘De actievonk slaat vandaag ook over naar het noorden, waar binnenkort nog meer acties gaan volgen. Tijdens deze bijeenkomst zal er tevens een petitie aan het college van B&W worden aangeboden.

9 februari: Werkonderbreking/estafette Drechtsteden, op 4 locaties:

Hardinxveld-Giessendam, 9.00-10.00 uur, gemeentehuis, Raadhuisplein 1

Papendrecht, 11.00-12.00 uur , gemeentehuis, Markt 22

Zwijndrecht, 13.00-14.00 uur, gemeentehuis, Raadhuisplein 3

Dordrecht, 15.00-16.30 uur, Stadskantoor, Spuiboulevard 300

Jan Winde, FNV vakbondsconsulent Drechtsteden: ‘De werknemers van de 10 gemeentelijke organisaties in de Drechtsteden leggen vandaag het werk neer. Van de gemeentewerven tot in de kantoren vertellen leden ons hoe verontwaardigd zij zijn over het uitblijven van een fatsoenlijk bod door de VNG. De maat is vol voor veel werknemers en de actiebereidheid is ongekend groot!’

13,14,15 februari:Staking Den Haag

Gisteren is tijdens druk bezochte actiebijeenkomsten met honderden medewerkers van de Haagse Straatorganisatie besloten om het werk drie dagen neer te leggen. Straten worden dan niet meer schoon gehouden en ook het onderhoud aan de straten ligt stil. Andere onderdelen van de gemeente hebben aangegeven ook in actie te willen komen. FNV is daarmee in overleg.

Gijsbert Boggia, FNV Overheid bestuurder Den Haag: ‘Al weken is duidelijk hoe groot de onvrede is onder gemeente ambtenaren over het erg lage loonbod van de VNG. En toch was ik nog verrast over de enorme actiebereidheid. Honderden werknemers van het Veegbedrijf kwamen naar de bijeenkomsten bij de drie grote depots. Ruim 100 van de medewerkers hebben zich gisteren als lid aangesloten bij de FNV, omdat ze zien dat ze sámen sterker staan!’

Iedereen voelt de hoge inflatie en hoge werkdruk

FNV Overheid cao-onderhandelaar Marieke Manschot: ‘De actiebereidheid is groot. Iedereen voelt de hoge inflatie en de hoge werkdruk. ‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Belangrijkste cao-eisen:

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Uber-chauffeurs dinsdag in optocht naar hoofdkantoor in Amsterdam,2023-02-01,/nieuwsbericht/sectornieuws/vervoer/2023/02/uber-chauffeurs-dinsdag-in-optocht-naar-hoofdkanto,"Ruim 100 FNV-leden bij Uber gaan dinsdag, de dag voordat het taxibedrijf met zijn jaarcijfers komt, met hun auto’s in optocht via de A10 naar het Uber-hoofdkantoor. Gelijktijdig wordt ook in Engeland actie gevoerd door Uber-chauffeurs. Ze zijn de oneerlijke behandeling door het taxibedrijf meer dan zat.

Amrit Sewgobind, bestuurder FNV Platformwerk: ‘De maat is echt vol voor de chauffeurs, ze worden onderbetaald, Uber houdt zich niet aan uitspraken van rechters en chauffeurs worden te pas en onpas geblokkeerd. En als chauffeurs daarover met de directie in gesprek wil, komt Uber met niets concreets over de brug.’

Problemen

FNV is een petitie gestart om aandacht te vragen voor de problemen bij Uber. De vakbond eist naast een eerlijk inkomen voor de chauffeurs, dat het blokkeren van chauffeurs per direct stopt. Ook moet er echte inspraak komen en moet er een telefoonnummer beschikbaar komen voor chauffeurs met vragen. ‘Nu houdt Uber ad-hoc besprekingen als het hen uitkomt. Bovendien is daar niet iedereen welkom. De chauffeurs hebben recht op medezeggenschap, net als bij andere bedrijven’, aldus Sewgobind.

Meer acties

Ook willen de chauffeurs toegang tot hun eigen gegevens. Data over aantallen ritten en uren of de verdiensten zijn nu niet toegankelijk. FNV wil dat de data over de hele periode dat de chauffeurs voor Uber rijden, op een makkelijke en snelle manier beschikbaar komen. FNV eist verder dat het Uber-hoofd van Europa, Maurits Schönfeld, dinsdag zelf naar buiten komt om de eisen in ontvangst te nemen. Sewgobind: ‘Als hij dat niet doet, of Uber neemt de eisen niet serieus, volgen er meer en hardere acties.’

Twee walletjes

FNV strijdt al jaren tegen Uber, omdat het chauffeurs niet behandelt als echte zelfstandigen, maar ook niet in dienst neemt en het cao-loon betaalt. Sewgobind: ‘Uber eet dus van twee walletjes.’ FNV heeft een rechtszaak gewonnen waarin de rechter vaststelde dat de chauffeurs in dienst zijn van Uber. Het hoger beroep in die zaak speelt later dit jaar. Ook in andere rechtszaken, nationaal en internationaal, verloor Uber. ‘Alles wijst er op dat Uber uiteindelijk het onderspit gaat delven en de chauffeurs moet geven waar ze volgens de wet en cao recht op hebben. Ze krijgen dan een eerlijk loon (ook over de wachttijd) en zekerheid van doorbetaling bij ziekte, arbeidsongeschiktheid en vrije dagen’, aldus Sewgobind."
"Acties dreigen bij Intertek Rotterdam, werkonderbreking bij Intertek Geleen",2023-02-01,/nieuwsbericht/sectornieuws/vervoer/2023/02/acties-dreigen-bij-intertek-rotterdam-werkonderbre,"FNV bereidt namens de leden bij Intertek in Rotterdam een ultimatum voor waarin de werkgever een laatste kans krijgt op de eisen van de werknemers in te gaan. Als dat niet gebeurt, dreigen er stakingen bij het Rotterdamse bedrijf. Bij Intertek in Geleen zijn de cao-onderhandelingen ook vast gelopen en wordt vrijdag een werkonderbreking gehouden om te bespreken wat de vervolgstappen zijn.

In Rotterdam is de cao al meer dan anderhalf jaar verlopen. Een van de eisen van de werknemers is dat de lonen meestijgen met de prijzen in de winkels. John Klijn, bestuurder FNV Havens: ‘Het is heel jammer dat de directie bij haar huidige zeer lage bod van vijf procent loonsverhoging blijft zonder automatische prijscompensatie en niet de moeite neemt om te kijken of er een oplossing mogelijk is.’ Tot aan eventuele stakingen, zullen er in Rotterdam stiptheids- en langzaamaanacties worden gevoerd.

Geleen

Bij Intertek in Geleen is de cao sinds vandaag verlopen, maar zijn de onderhandelingen over een nieuwe cao na vier maanden stukgelopen. Ook hier willen de medewerkers onder meer automatische prijscompensatie. Paul Smink, bestuurder FNV Procesindustrie: ‘Daarnaast is er veel ontevredenheid over een stuwmeer van overuren die de werkgever weigert uit te betalen. We gaan vrijdag met de leden kijken hoe we met deze situatie omgaan’.

Laboratoriumbedrijf

Intertek is een laboratoriumbedrijf dat chemisch onderzoek doet voor externe partijen. In Geleen is dat voornamelijk voor bedrijven op het chemische bedrijventerrein Chemelot. In Rotterdam worden chemische monsters onderzocht van bijvoorbeeld met door schepen geïmporteerde olie. In Rotterdam werken zo’n 125 mensen en in Geleen bijna 200."
"FNV: Cao-overleg ziekenhuizen geklapt, acties in voorbereiding",2023-01-31,/nieuwsbericht/sectornieuws/zorg-welzijn/2023/01/fnv-cao-overleg-ziekenhuizen-geklapt-acties-in-voo,"Het cao-overleg tussen vakbonden en werkgevers ziekenhuizen (NVZ) is geklapt.

Elise Merlijn, bestuurder FNV Zorg & Welzijn: ‘We zijn echt verbijsterd, na 17 uur onderhandelen, waarbij het leek dat we eruit waren, komt de werkgeversorganisatie NVZ uit het niets met de mededeling dat ze van gedachten zijn veranderd en met een eindbod komen. De tijd van praten is voorbij, de werkgevers kunnen een ultimatum tegemoet zien en zich voorbereiden op acties van onze leden.'

FNV hekelt ook de maandenlange starre houding van de NVZ, het gebrek aan realiteitszin en de arrogantie om zelfs verslechtering van bestaande afspraken voor te stellen.

Eindbod

Vakbonden willen dat de lonen van de ruim 200.000 ziekenhuismedewerkers dit jaar met 10% en 100 euro bruto per maand omhoog gaan. Werkgevers hebben vandaag een eindbod neergelegd en willen niet verder gaan dan 5% per 1 februari met een aftopping van 300 euro bruto per maand, 1 december 2023 met een aftopping van 300 euro per maand, en 1 september 2024, 3% met een aftopping van 180 euro per maand. Merlijn: ‘Werkgevers leven echt in een bubbel als ze denken dat ze zo personeel aan zich kunnen binden. Dat zou de eerste prioriteit moeten zijn van de werkgevers. Steeds meer ziekenhuismedewerkers verlaten de sector of komen in dezelfde functie terug als duurdere zzp’er. Onvoorstelbaar dat daar wel geld voor is.’

Geen beweging op afspraken bereikbaarheidsdiensten

Ook wat betreft reiskostenvergoeding en de vergoeding voor parkeerkosten zijn de verschillen groot. Ziekenhuismedewerkers krijgen nu 8 cent per kilometer en de werkgevers willen dat in twee jaar tijd slechts ophogen naar 14 cent. ‘Onacceptabel’, reageert Merlijn. Ook dat de werkgevers geen enkele stap willen zetten om tegemoet te komen aan verbeterde afspraken rondom de bereikbaarheidsdiensten, steekt de vakbond.

Dit soort verslechteringen doet flex toenemen

De verslechteringen die de werkgever wil doorvoeren, verhogen volgens de vakbond de werkdruk voor de vaste werknemers en zorgen voor een toename van flex. Zo wil de NVZ af van de verschoven dienst toelage, een vergoeding die werknemers krijgen wanneer de roosters op het laatste moment gewijzigd worden. Ook willen de werkgevers naar een jaarurensystematiek voor het verrekenen van plus- en min-uren. Merlijn: ‘Dat betekent dat er meer flexibiliteit van de werknemers wordt verwacht en dat daar niets extra’s tegenover staat. En ondertussen leidt dit tot verdere onzekerheid voor werknemers als het gaat om zelf inroosteren. Zogenaamd meer zeggenschap over wanneer je werkt, maar dat is op deze manier puur een verkooppraatje van werkgevers.’

Besef van urgentie ontbreekt

Merlijn: ‘De afspraken die wij willen maken, maar waar werkgevers niets van willen weten, zijn gericht op het behoud en aantrekken van ziekenhuismedewerkers. Zelfs als het gaat om zaken als rouwverlof, een moderne ouderschapsverlofregeling en het recht op onbereikbaarheid als je vrij bent, geeft de werkgever niet thuis. Het lijkt wel alsof ieder besef van urgentie ontbreekt.’

Acties

De FNV gaat zich samen met de leden beraden op acties. Merlijn: ‘We merken dat onze achterban al in de startblokken staat. Ze zijn boos op hun werkgevers en dat is duidelijk merkbaar. In veel ziekenhuizen hangen al wekenlang spandoeken die de grote ontevredenheid en actiebereidheid laten zien.'"
"Minister, kom met longcovid-regeling, zeker nu Eerste Kamer dat ook wil",2023-01-31,/nieuwsbericht/algemeen-nieuws/2023/01/minister-kom-met-longcovid-regeling-zeker-nu-eerst,"Op 17 februari dient het kort geding tegen de Nederlandse Staat, dat vakbonden FNV en CNV samen aanspannen om financiële compensatie voor zorgmedewerkers met long covid af te dwingen. FNV en CNV lieten afgelopen december al weten dat zij, na 2.5 jaar praten, niet opnieuw een gesprek met de minister willen aangaan waarvan zij de randvoorwaarden bepaalt.

De bonden eisen nu in kort geding, dat de Nederlandse Staat zorgmedewerkers met long covid financieel tegemoetkomt. De Staat heeft medisch personeel onvoldoende beschermd tijdens het eerste jaar van de coronapandemie en paste richtlijnen aan die in strijd waren met hygiëne- en arborichtlijnen. De uitspraak wordt binnen twee weken na de zitting verwacht.

150 miljoen compensatie

Vanmiddag heeft de Eerste Kamer een motie aangenomen, die het kabinet oproept 150 miljoen euro te reserveren voor slachtoffers van long covid in de zorg, die (deels) arbeidsongeschikt zijn geraakt omdat zij nog niet gevaccineerd konden worden en geen beschermingsmiddelen als mondkapjes beschikbaar hadden.

Aan de grond

FNV-vicevoorzitter Kitty Jong: ‘We zijn erg blij dat de Eerste Kamer wil dat deze 150 miljoen in de begroting wordt opgenomen, precies het bedrag dat we eerder als FNV hebben gevraagd. Wij zijn al 2.5 jaar bezig om een regeling van de grond te krijgen. Maar door de vertragingstactieken die minister Helder steeds hanteert, hebben de zorgmedewerkers die inmiddels aan de grond zitten, nog geen euro ontvangen. Het kort geding hebben we precies met die reden aangespannen, omdat de financiële nood inmiddels zeer hoog is. Nu verwachten we binnen vier weken een uitspraak van de rechter. Maar het is natuurlijk absurd dat er een juridisch traject voor nodig is.’

Falend overheidsbeleid

CNV Zorg en Welzijn voorzitter Gaby Perin-Gopie: ‘Wij hebben als bonden echt niet lichtvaardig besloten om naar de rechter stappen. Maar we moéten wel, want we hebben te maken met een minister met mooie praatjes die tegelijkertijd alles doet om niet de portemonnee te hoeven trekken. Het kan niet zo zijn dat ze deze motie naast zich neerlegt. Ik ben benieuwd hoe de rechter hiernaar kijkt.’"
Grondmedewerkers Schiphol niet gerust over uitbreiding aantal passagiers,2023-01-31,/nieuwsbericht/sectornieuws/vervoer/2023/01/grondmedewerkers-schiphol-niet-gerust-over-uitbrei,"Medewerkers op Schiphol in de passagiers- en bagageafhandeling, beveiliging en luchtvaart, maken zich zorgen over de extra passagiers die Schiphol deze zomer toe wil staan. In een peiling die FNV Schiphol hield onder 325 mensen blijkt dat 86 procent denkt dat zij en hun collega’s er niet klaar voor zijn. 72 procent verwacht dat er in de zomer op hun afdeling te weinig mensen zijn om het werk veilig en verantwoord te doen.

De meeste zorgen zitten bij de afhandeling, maar de verschillen zijn klein. Als oplossing voor het wegnemen van de zorgen zijn de respondenten eensgezind: meer personeel. Jaap de Bie, campagneleider FNV Schiphol: ‘Bij beveiliging is er een goede slag gemaakt door meer geld beschikbaar te stellen voor het werven van beveiligers en het verbeteren van hun arbeidsvoorwaarden. Zo’n impuls zou ook voor de andere sectoren op de luchthaven moeten komen, zeker bij de passagiers- en bagageafhandeling. Wij zijn bereid hierover het gesprek op korte termijn te starten.’

Bloedserieus

Gevraagd naar verwachte knelpunten worden werkdruk en onvoldoende opgeleide collega’s het meest genoemd. Medewerkers in de afhandeling en luchtvaart verwachten daarnaast dat vluchten vertraging oplopen en bij beveiliging worden lange wachtrijen voor passagiers genoemd. ‘Deze mensen staan midden in het werkproces van Schiphol, zij hebben een heel goed beeld van wat goed gaat en niet. Wij roepen de Schipholdirectie en werkgevers dan ook op om deze signalen bloedserieus te nemen’, aldus De Bie.

Volgend jaar

Ondanks de zorgen van de medewerkers, antwoordt 89 procent ‘ja’ of ‘misschien’ op de vraag of ze denken dat ze volgend jaar nog op de luchthaven werken. De Bie: ‘Werken op de luchthaven is natuurlijk heel mooi en de meeste mensen doen het dus ook graag. Dat is goed nieuws, want als Schiphol z’n best doet, blijven al die mensen op de luchthaven. Daarvoor is nog wel veel werk te verzetten, zeker bij de afhandeling.’"
Deel van streekvervoer staakt aanstaande donderdag,2023-01-31,/nieuwsbericht/sectornieuws/vervoer/2023/01/deel-van-streekvervoer-staakt-aanstaande-donderdag,"Een deel van het streekvervoer staakt aanstaande donderdag. Het gaat om medewerkers die onder de cao Multimodaal vallen. Gisteren werd bekend gemaakt dat er volgende week ook een andere staking is in het openbaar vervoer, voor een nieuwe cao Streekvervoer.

Edwin Kuiper, bestuurder FVN Streekvervoer: ‘Bij beide cao’s gaat het om dezelfde problemen, mensen kunnen door de hoge inflatie amper meer rondkomen en door personeelstekort en hoog ziekteverzuim is de werkdruk torenhoog. Daar moet snel wat aan gedaan worden.’

Vast contract

Bij beide cao’s willen de medewerkers dat de lonen automatisch meestijgen met de inflatie en dat er maatregelen genomen worden om de werkdruk en daarmee het ziekteverzuim van 20 procent te verlagen. Om dat te bereiken moeten onder andere meer mensen een vast contract krijgen en de roosters verbeteren.

1300 mensen

Onder de cao Multimodaal vallen streekvervoerders die zowel met bussen als treinen rijden. De bekendste bedrijven in de sector zijn Arriva in het noorden en zuiden van het land, Keolis in het oosten en Qbuzz in het westen. Onder de cao Multimodaal vallen ongeveer 1300 mensen, waarvan een derde buschauffeur is en twee derde op de trein werkt als conducteur of machinist."
Cao-onderhandelingsresultaat bij spuitgietbedrijf Berry Promens,2023-01-31,/nieuwsbericht/sectornieuws/procesindustrie/2023/01/cao-onderhandelingsresultaat-bij-spuitgietbedrijf,"FNV Procesindustrie heeft zojuist een cao-onderhandelingsresultaat bereikt bij spuitgietbedrijf Berry Promens in Zevenaar. Alle werknemers krijgen er vanaf 1 januari een structureel bedrag bij van 237,50 euro. Dit komt overeen met een gemiddelde loonstijging van 8,5%.

Aangekondigde stakingen opgeschort

De cao krijgt een looptijd van 1 jaar, tot 30 september 2023. De huidige cao liep af op 30 september 2022.De al aangekondigde stakingen voor woensdag 1 en donderdag 2 februari worden hierdoor opgeschort.

Staken loont

Ago di Giacomo Russo, bestuurder FNV Procesindustrie: ‘Staken loont, dat is ook nu weer gebleken. Berry Promens is eindelijk over de brug gekomen. Ze wilden absoluut geen nieuwe stakingen. Ik ben blij met dit onderhandelingsresultaat, waarmee de ergste inflatiepijn wordt gecompenseerd. We gaan dit nu op korte termijn voorleggen aan de leden. Als zij hiermee instemmen, zijn nieuwe stakingen definitief van de baan.’

Vrijdag al 24 uur gestaakt

Vorige week vrijdag staakten de medewerkers al 24 uur, nadat het bedrijf op maandag 23 januari een ultimatum van de FNV liet verlopen. Dinsdag de 24e was er eerst een korte prikactie.

Vierhonderd werknemers

Bij Berry Promens werken zo’n vierhonderd mensen. Zij spuitgieten kunststof onderdelen, voornamelijk voor auto’s."
Woensdag en donderdag weer staking bij Berry Promens,2023-01-31,/nieuwsbericht/sectornieuws/procesindustrie/2023/01/woensdag-en-donderdag-weer-staking-bij-berry-prome,"De werknemers van Berry Promens gaan opnieuw staken. Zij leggen woensdag en donderdag het werk neer bij de spuitgieter in Zevenaar. Op woensdag lopen de werknemers vanaf 9.30 uur een mars rond de fabriek.

Ago di Giacomo Russo, bestuurder FNV Procesindustrie: ‘Helaas heeft onze staking van afgelopen vrijdag niet geleid tot betere voorstellen van het bedrijf voor de nieuwe cao. Wij gaan door met actievoeren tot we hier een fatsoenlijke cao kunnen afspreken.’

Salarissen moeten meestijgen met prijzen

De huidige cao liep af op 30 september. De werknemers eisen een nieuwe cao vanaf 1 oktober 2023. Hun salarissen moeten meestijgen met de prijzen in de winkels (automatische prijscompensatie). Verder willen ze het minimumloon omhoog naar €14. Ook moet er een generatiepact komen, waarbij medewerkers vijf jaar voor hun AOW minder kunnen gaan werken (80% werken, 90% salaris, 100% pensioenopbouw).

Moeite om boodschappen te betalen

Berry Promens biedt niet meer dan €180 per maand extra en een eenmalig bedrag. Di Giacomo Russo: ‘Onbespreekbaar, want veel te weinig. De inflatie is ontzettend hoog, mensen hebben steeds meer moeite om hun boodschappen en rekeningen te betalen. Berry Promens hoort hen daarvoor te compenseren. Ze werken er hard genoeg voor.’

Vrijdag al 24 uur gestaakt

Vorige week vrijdag staakten de medewerkers al 24 uur, nadat het bedrijf op maandag 23 januari een ultimatum van de FNV liet verlopen. Dinsdag de 24e was er eerst een korte prikactie.

Vierhonderd werknemers

Bij Berry Promens werken zo’n vierhonderd mensen. Zij spuitgieten kunststof onderdelen, voornamelijk voor auto’s."
Strijdbare vrouwen Bijenkorf krijgen Karin Adelmund Prijs,2023-01-26,/nieuwsbericht/sectornieuws/handel/2023/01/strijdbare-vrouwen-bijenkorf-krijgen-karin-adelmun,"De vrouwelijke medewerkers van de Bijenkorf winnen dit jaar de Karin Adelmund Prijs. Zij krijgen deze aanmoedigingsprijs van de vakbond voor hun strijd voor betere lonen en meer respect en waardering bij het luxe warenhuis. FNV-voorzitter Tuur Elzinga reikt de prijs zaterdag 28 januari uit in de Burcht in Amsterdam.

De Karin Adelmund Prijs is door de FNV in het leven geroepen voor vrouwen die zich met hun vakbondswerk hebben ingezet voor het verbeteren van de positie van vrouwen op de arbeidsmarkt. Met de prijs spreekt de FNV zijn waardering uit voor de strijd van BeeUnited/FNV, waarin actieve leden bij de Bijenkorf zich hebben verenigd. Zij komen al maanden op voor hogere lonen voor zowel de vrouwen als mannen bij het warenhuis.

Een gezicht aan vele vrouwen

Volgens de FNV draagt het werk van de vrouwen bij aan het kleiner maken van de loonkloof tussen mannen en vrouwen. Ook geven de Bijenkorfmedewerkers een gezicht aan de vele vrouwen die werken in de winkelstraat en hen het zelfvertrouwen om zich uit te spreken.

Trots op collega's

Medewerkers van de Bijenkorf voeren sinds september actie. Zij hebben inmiddels al op dertien dagen gestaakt, wat ongekend is in de winkelstraat. Elsbeth en Bonnie werken bij de Bijenkorf, de eerste in Amstelveen, de andere in Amsterdam. Zij nemen de prijsnamens hun vrouwelijke collega's in ontvangst. Elsbeth: ‘Doordat stoere vrouwen in het verleden en nu opkomen voor hun rechten, staan we sterk. Wij zijn trots op onze collega's en op deze prijs.’

'Terecht in het zonnetje gezet'

FNV-voorzitter Elzinga: ‘Het kan niet zo zijn dat de al steenrijke eigenaars en aandeelhouders van de Bijenkorf alleen maar rijker worden, terwijl de mensen die iedere dag keihard werken in de winkels na dertien stakingsdagen nog steeds geen zicht hebben op een fatsoenlijk loon. Het vergt veel moed van de vrouwen bij de Bijenkorf om op te staan voor hun rechten. Daarom is het niet meer dan terecht dat wij hen zaterdag in het zonnetje zetten. Bravo!’

Wie was Karin Adelmund?

Karin Adelmund (1949 – 2005) was een strijdbare, bevlogen vakbondsvrouw. Van 1978 tot 1985 was zij voorzitter van de Vrouwenbond FNV. In 1985 kwam zij in het bestuur van de FNV, om in 1988 de eerste vrouwelijke vicevoorzitter te worden van de grootste vakbond van Nederland. ‘Macht van mannen? Appelmoes!’, zei Adelmund, die meer mooie vakbondsuitdrukkingen op haar naam heeft. Zij was stoer, ontwapenend en creatief.

Niet meer dan ‘de vrouw van’

Het is nu nauwelijks voor te stellen, maar veertig jaar geleden waren veel vrouwen enkel als ‘de vrouw van’ actief bij de bond. Zij hielpen bij stakingen van hun man met het inschenken van soep en koffie. Al die vrouwen die nu in het bestuur van de vakbond zitten, al die vrouwen die nu in het ledenparlement meebeslissen over de koers van de bond, al die vrouwen die samen actievoeren voor betere werkomstandigheden staan op de schouders van roemruchte vakbondsvrouwen zoals Karin Adelmund.

Bekijk het programma van zaterdag"
Vrijdag staking bij spuitgietbedrijf Berry Promens in Zevenaar,2023-01-26,/nieuwsbericht/sectornieuws/procesindustrie/2023/01/vrijdag-staking-bij-spuitgietbedrijf-berry-promens,"Vrijdag wordt er 24 uur gestaakt voor een goede cao bij het kunststofverwerkend spuitgietbedrijf Berry Promens in Zevenaar. Maandag 23 januari liep het ultimatum af.

Locatie/tijdstip poortactie 27 januari

Van 05.45 tot 09.00 uur en van 13.00 tot 14.00 uur, bij de poort van Berry Promens, Einsteinstraat 22, Zevenaar.

Absoluut onvoldoende

De huidige cao liep op 30 september 2022 af. Bij het bedrijf, dat vooral levert aan de automotive-industrie, werken circa 400 mensen.

Ago Di Giacomo Russo, cao-onderhandelaar FNV Procesindustrie: ‘De werkgever wil eigenlijk nauwelijks over de brug komen met een fatsoenlijke loonsverhoging. Ze denken met een schamele € 125 per maand weg te kunnen komen, maar dat is uiteraard onbespreekbaar voor onze leden. Dit is absoluut onvoldoende om de medewerkers te compenseren voor de enorme inflatie die er op dit moment is.’

De FNV eist een automatische prijscompensatie, zodat de medewerkers gecompenseerd voor de inflatie. Verder een minimum uurloon van € 14. En daarnaast onder meer de invoering van een gedegen generatiepact, waarbij medewerkers de mogelijkheid wordt geboden omvijf jaar voor de AOW-gerechtigde leeftijd 80% van de tijd te gaan werken, tegen 90% van het salaris en 100% van de pensioenopbouw.

Veel stakers verwacht

Di Giacomo Russo: ‘Dinsdag hielden we al een eerste prikactie. De opkomst was groot. Voor de staking van vrijdag verwachten wij opnieuw veel stakers. Wij gaan door met actievoeren tot er een goed cao-resultaat ligt!’"
10% erbij voor werknemers Refresco,2023-01-26,/nieuwsbericht/sectornieuws/handel/2023/01/10-erbij-voor-werknemers-refresco,"De mensen bij drankenhandel Refresco krijgen er 10% salaris bij. Dat is een eerste succes in de strijd voor hogere lonen in de hele sector. Ook gaat de directie van het bedrijf met de FNV in gesprek over een eigen cao, een wens van de werknemers.

Jethro Warbroek, bestuurder FNV Handel: ‘We zeggen het heel vaak en niet voor niets: staken loont. Bij dit bedrijf is de afgelopen tijd het meeste actie gevoerd voor een goede loonsverhoging. En nu is de directie van een bod van eerst 4% en daarna 8% meer salaris naar 10% gegaan. Dat hebben de mensen helemaal zelf afgedwongen met hun acties.’

Bijna een week estafettestakingen

Zo’n driehonderd medewerkers van verschillende locaties kwamen de afgelopen tijd in actie. Zo hielden zij midden januari bijna een week lang estafettestakingen. Daarbij gingen om beurten onderdelen dicht.

Een leefbaar loon

De 10% geldt alleen voor de mensen bij Refresco, met vestigingen in Maarheeze, Hoensbroek en Sittard. Voor de overige Nederlandse drankenhandels is nog niks afgesproken. Daar strijden werknemers nog voor een goede sector-cao Drankenindustrie en Groothandel Dranken; met een leefbaar loon, meestijgen van salarissen met de inflatie en € 14 minimumloon.

Meer acties of terug om tafel?

Honderden mensen voerden de afgelopen tijd actie en op 17 januari was er een landelijke 24-uursstaking. De FNV vraagt zijn leden nu wat zij willen: verder actievoeren of terug naar de onderhandelingstafel.

20.000 werknemers

Onder de sector-cao Drankenindustrie en Groothandel Dranken vallen zo’n 20.000 mensen. Zij werken bij tientallen handelshuizen en industriële bedrijven, waar bijvoorbeeld drank in flesjes wordt gedaan."
Werkgevers streekvervoer aan zet om vijfdaagse staking te voorkomen,2023-01-26,/nieuwsbericht/sectornieuws/vervoer/2023/01/werkgevers-streekvervoer-aan-zet-om-vijfdaagse-sta,"De werkgevers in het streekvervoer hebben van de leden van FNV tot 30 januari gekregen om met betere voorstellen voor een nieuwe cao te komen. Op die manier kunnen ze voorkomen dat FNV-leden, samen met vakbond CNV, een vijfdaagse staking gaan houden van 6 tot en met 10 februari.

Marijn van der Gaag, bestuurder FNV Streekvervoer: ‘We hopen echt dat de werkgevers zien dat het water onze leden aan de lippen staat en dat ze over de brug komen. Nu is de tijd.’

Werkdruk, uitvallen van bussen

De buschauffeurs strijden al lange tijd voor een goede cao die de gestegen prijzen in de winkels compenseert en zorgt voor minder werkdruk. In het streekvervoer is door de hoge werkdruk het ziekteverzuim inmiddels opgelopen tot twintig procent. Grote oorzaken daarvan zijn de veel te krappe rijtijden als gevolg van constant bezuinigingen. Samen met de toch al krappe arbeidsmarkt, zorgt dat voor uitvallende bussen en nog hogere werkdruk.

Stakingsbereidheid

Vorige week staakten de chauffeurs twee dagen, nadat meerdere onderhandelingsrondes tussen vakbonden en werkgevers niet tot een resultaat leidden. ‘Toen zagen we al dat de stakingsbereidheid heel hoog was en die is zeker niet minder geworden. En nu de leden van collega-vakbond CNV ook meedoen, zal de impact zeker groot zijn. En dat is lastig, want de buschauffeurs willen het beste voor hun passagiers, dus gaan liever niet staken. Maar als het zo doorgaat, dan wordt de crisis in het streekvervoer alleen maar groter’, aldus Van der Gaag."
FNV kondigt stakingsweek in gemeente Utrecht aan,2023-01-25,/nieuwsbericht/sectornieuws/fnv-overheid/2023/01/fnv-kondigt-stakingsweek-in-gemeente-utrecht-aan,"FNV Overheid kondigt een stakingsweek van 31 januari t/m 6 februari aan in de gemeente Utrecht. Ook in tal van andere gemeenten worden de komende dagen actiebijeenkomsten georganiseerd ter voorbereiding van werkonderbrekingen en stakingen in de maand februari.

Enorme kloof

Gijsbert Boggia, FNV Overheid bestuurder Utrecht: ‘De actiebereidheid bij het Utrechtse Stadsbedrijf is bijzonder groot. De medewerkers zien de enorme kloof tussen wat zij eisen en wat de VNG bereid is te bieden. Zij vinden het bijzonder vervelend dat de burgers nu hierdoor getroffen worden, want zij zijn trots als hun stad schoon, groen en veilig is De staking richt zich op werkzaamheden in de openbare ruimte, zoals in de afvalscheidingstations, het legen van ondergrondse containers, het ophalen van papier, GFT en huisvuil. Daarnaast zal het onderhoud stilliggen, zoals het werk van stratenmakers en van medewerkers in de groenvoorziening.’

Gisteren vond de aftrap van een reeks stakingen en werkonderbrekingen plaats in Almere. Ook vandaag wordt hier gestaakt. Vanmiddag vinden er werkonderbrekingen plaats in Tilburg en Rotterdam. Op maandagochtend 30 januari in Amsterdam. Met veel buitendienstmedewerkers, inclusief vuilniswagens en ander rijdend materieel.

Op 11 januari liep het ultimatum van FNV Overheid en de overige betrokken bonden voor een nieuwe cao Gemeenten/SGO aan de werkgevers af.

Locaties/tijden

31 januari t/m 6 februari: Stakingsweek Utrecht

Startbijeenkomst: 31 januari, voor Tractieweg 2 te Utrecht, hoofdlocatie Stadsbedrijven Utrecht , van 07.00 – 08.00 uur

25 januari: Tweede stakingsdag Almere

25 januari: Werkonderbreking Tilburg

Koningsplein; van: 13.00 – 14.00 uur.

25 januari: Werkonderbreking Rotterdam

Coolsingel 40; van 14.00 uur tot 16.00 uur.

30 januari: Werkonderbreking Amsterdam

Jonas Daniël Meijerplein 7 ; van 09.00 – 12.00 uur

Iedereen voelt de hoge inflatie en hoge werkdruk

FNV Overheid cao-onderhandelaar Marieke Manschot: ‘De actiebereidheid is groot. Zoals iemand onlangs tegen mij zei: ‘We praten in de kantines meer over onze cao dan ooit. Iedereen voelt de hoge inflatie en de hoge werkdruk.’

‘Onze cao-eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5% per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Belangrijkste cao-eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Kantonrechter veroordeelt Royal FloraHolland voor jarenlange asbestblootstelling werknemers,2023-01-24,/nieuwsbericht/sectornieuws/agrarisch-groen/2023/01/kantonrechter-veroordeelt-royal-floraholland-voor,"Royal FloraHolland te Aalsmeer heeft onrechtmatig gehandeld door werknemers jarenlang bloot te stellen aan arbeidsomstandigheden die schadelijk kunnen zijn voor de gezondheid. Die uitspraak heeft de Amsterdamse kantonrechter gedaan op 19 januari in een door het Bureau Beroepsziekten FNV aangespannen rechtszaak ten behoeve van circa 15 aan asbest blootgestelde werknemers.

Hard voor geknokt

Inmiddels zijn allen werkzaam voor de organisatie CBRE, die nu verantwoordelijk is voor het beheer en onderhoud van de Royal FloraHolland-locaties.

FNV-bestuurder Jeroen Brandenburg: ‘Dit is echt heel goed nieuws. We hebben er, samen met onze leden, hard voor geknokt om een ‘verklaring voor recht’ te krijgen en de waarheid in deze onverkwikkelijke zaak vast te leggen. Jarenlang wist Royal FloraHolland dat er met asbest was gewerkt en dat de medewerkers hieraan zijn blootgesteld’

Het vonnis geldt voor alle mogelijk getroffen werknemers

Brandenburg: ‘De FNV is hier de collectieve belangenbehartiger van alle werknemers. Het vonnis geldt dus voor alle werknemers die in de technische dienst en andere afdelingen van Royal FloraHolland aan asbest zijn blootgesteld. En die het risico lopen op een asbest-gerelateerde ziekte. Er heeft zich op dit moment nog geen ziekte geopenbaard, althans voor zover ons bekend, maar mocht zich dat voordoen dan staat nu op voorhand vast dat er blootstelling is geweest. En dat Royal FloraHolland in strijd met de Arbowet, de mensen onvoldoende heeft beschermd en daardoor onrechtmatig heeft gehandeld. Daar kunnen alle werknemers die dit treft dus een beroep op doen!’

Melden bij Bureau Beroepsziekten FNV

Omdat de werknemers tot ongeveer 2012 onbeschermd zijn blootgesteld aan asbest en het dertig tot veertig jaar kan duren voordat zich een asbest-gerelateerde ziekte openbaart, kunnen de FNV-leden die dit overkomt zich alsnog melden bij Bureau Beroepsziekten FNV. Dan kan met een beroep op de uitspraak van de rechter Royal FloraHolland of CBRE aansprakelijk worden gesteld.

Medewerkers kwamen regelmatig en jarenlang in contact met asbest

Het betreffende bedrijfspand van Royal FloraHolland - een coöperatieve organisatie van en voor kwekers - in Aalsmeer werd gebouwd in 1972. Het oorspronkelijke gebouw was circa 400 meter lang, 60 meter breed en bestond uit 9 ‘straten’. In het gebouw werden asbesthoudende bouwmaterialen toegepast. Tussen elke straat was een ‘puntdak’ van asbest golfplaten. Tussen de puntdaken liepen dakgoten. Daarnaast was er op de afdeling import en bij de fustwasserij een asbest-dak bevestigd. Het gebouw werd in de loop der (80-er) jaren uitgebreid. Hiervoor werden asbesthoudende systeemwanden gebruikt, waardoor uiteindelijk door het gehele gebouw asbestwanden stonden. Medewerkers kwamen zo regelmatig en jarenlang in contact met asbest.

Royal FloraHolland heeft de mogelijkheid binnen 3 maanden tegen het vonnis in hoger beroep te gaan."
FNV spreekt tot 11% loonsverhoging af bij cacaofabriek Cargill,2023-01-24,/nieuwsbericht/sectornieuws/voedingsindustrie/2023/01/fnv-spreekt-tot-11-loonsverhoging-af-bij-cacaofabr,"8% salaris structureel erbij en het stijgen van de lonen als de prijzen in de winkels omhooggaan (automatische prijscompensatie). Dat heeft de FNV afgesproken voor de 425 werknemers van Cargill Cocoa in Wormer.

Hun nieuwe cao gaat in op 1 januari 2023 en krijgt een looptijd van een jaar. De automatische prijscompensatie (APC) is per 1 juli, met een maximum van 3%. Dat betekent dat de salarissen in totaal kunnen stijgen tot 11%.

Mensen houden hun koopkracht

Nurettin Altundal, bestuurder FNV: ‘Je snapt dat wij tevreden zijn met deze afspraken. Voor de mensen bij Cargill Cocoa betekent dit behoud van hun koopkracht; zij kunnen hun boodschappen blijven doen en hun rekeningen blijven betalen zonder in de problemen te komen.’

Voorbeeld voor andere bedrijven

Vanaf 1 januari 2024 is de APC maximaal 5% per jaar (uitbetaald op 1 juli en 1 januari). Altundal: ‘Andere bedrijven mogen hier een voorbeeld nemen.’

Van cacaobonen tot poeder en boter

Bij Cargill Cocoa worden cacaobonen verwerkt tot cacaopoeder en cacaoboter."
Werknemers Sociale werkbedrijven voeren voor het eerst in jaren actie,2023-01-24,/nieuwsbericht/sectornieuws/fnv-overheid/2023/01/werknemers-sociale-werkbedrijven-voeren-voor-het-e,"Werknemers van de Sociale werkbedrijven in Nederland gaan voor het eerst in jaren actievoeren. Ze willen dat hun werkgever, de Vereniging Nederlandse Gemeenten (VNG), de lonen en de reiskostenvergoeding verhoogt in verband met de hoge inflatie. De eerste actie is donderdag 26 januari in Apeldoorn.

Werknemers overhandigen dan een petitie aan de verantwoordelijk wethouder en aan burgemeester Ton Heerts die ook voorzitter van het college arbeidszake. De petitie is door ruim 15.000 werknemers ondertekend.

Meten met twee maten

Rob Kolner, bestuurder Sociale werkbedrijven: ‘Maandenlang krijgen we van de VNG te horen dat er geen geld is voor compensatie. Maar in december hebben de gemeenteambtenaren wel een extraatje gekregen als compensatie voor de gestegen inflatie. Het geld is er dus wel, maar de VNG meet bewust met twee maten en laat deze werknemers in de kou staan. Terwijl zij al rond het minimum verdienen en de dagelijkse boodschappen nauwelijks meer kunnen betalen.’

Aanvullende cao-afspraken

De FNV dringt al vanaf mei 2022 aan op aanvullende afspraken voor de cao SW en cao Aan de slag, waar zo’n 75.000 werknemers met een beperking onder vallen. Beide cao’s zijn afgesloten op het moment dat er nog geen sprake was van stijgende inflatie. De vakbond wil dat alle lonen in de cao SW en cao Aan de slag met terugwerkende kracht per 1 januari 2023 met 10% verhoogd worden. Ook moet de reiskostenvergoeding aangepast worden aan de hogere brandstofkosten. Dat betekent een verhoging van € 0,10 naar € 0,21 cent per kilometer. Kolner: ‘Werknemers moeten nu soms kiezen tussen naar hun werk gaan of boodschappen doen.’

Scheve verhouding

Veel werknemers die werken in de sociale werkbedrijven verdienen net iets meer dan het wettelijk minimumloon. Dat is op 1 januari 2023 met 10% omhooggegaan in verband met de hoge inflatie. Maar de werknemers die net iets boven het minimumloon zitten krijgen diezelfde verhoging niet. Kolner: ‘Dan krijg je een hele scheve verhouding op de werkvloer. Het verschil in beloning tussen een teamleider en werknemer is dan minimaal, terwijl er wel meer verantwoordelijkheid gedragen wordt.’

Mooie woorden, geen geld

Kolner: ‘De VNG erkent dat een deel van de werknemers kampt met geldproblemen, maar van mooie woorden kun je niet je vaste lasten en dagelijkse boodschappen betalen. Het is gewoon heel oneerlijk wat er gebeurt. De VNG maakt heel bewust onderscheid tussen gemeenteambtenaren en hun werknemers met een beperking. Die oneerlijkheid moet stoppen.’

Vervolgacties

Na Apeldoorn volgen acties in Arnhem, Groningen, Eindhoven, Utrecht, Den Haag en Zeeland. De exacte data worden nog bekendgemaakt."
Goede voorstellen in Nationaal Actieplan seksueel geweld/grensoverschrijdend gedrag,2023-01-24,/nieuwsbericht/algemeen-nieuws/2023/01/goede-voorstellen-in-nationaal-actieplan-seksueel,"De FNV vindt dat de overheid een goede aanzet en analyse maakt in het Nationale Actieplan Seksueel Geweld en Seksueel Grensoverschrijdend Gedrag. De Tweede Kamer debatteert morgen, 25 januari, over dit Nationaal Actieplan. Ook doet de overheid goede voorstellen voor maatschappelijke veranderingen die nodig zijn om dit gedrag te stoppen.

De regering geeft in het plan aan hoe belangrijk het is dat werknemers een zeker contract hebben, omdat ze anders veel kwetsbaarder zijn voor grensoverschrijdend gedrag. Zonder vast contract aarzelen ze ook vaker grensoverschrijdend gedrag aan te kaarten.

Sancties opleggen

FNV-vicevoorzitter Kitty Jong: ‘Het is een goede zaak dat de overheid eindelijk inziet hoe belangrijk het is de vaak vrouwelijke werknemers beter te beschermen tegen grensoverschrijdend gedrag op de werkvloer. Daarbij geeft de overheid terecht aan dat vrouwen extra kwetsbaar zijn als zij niet weten of hun contract wordt verlengd. Er moeten hele duidelijke regels komen voor de werkvloer, wat wel en niet kan, en bij overschrijding van regels moeten er duidelijke sancties opgelegd kunnen worden.’

ILO 190

De regering gaat de ILO conventie 190 ratificeren, die moet leiden tot wetgeving die vrouwen beter gaat beschermen tegen (seksueel) geweld. Jong: ‘Eindelijk. We zetten ons hier al jaren voor in en zien die wetgeving nu graag tegemoet.’ Het ILO-verdrag, dat in juni 2021 in werking trad, is al door een aantal Europese landen geratificeerd. Het verplicht de lidstaten zorg te dragen voor laagdrempelige, veilige, eerlijke en effectieve procedures voor geweld en intimidatie op het werk. Dit gaat verder dan het huidige Nederlandse beleid, waarbij tot nu toe sprake is van zelfregulering.

Zwijgbedingen doorbreken

De FNV is van mening dat de wet zwijgbedingen ten aanzien van seksueel grensoverschrijdend gedrag en seksueel geweld moet verbieden. Deze wet, de wet bescherming klokkenluiders, ligt vandaag voor in de Eerste Kamer.

Niet afkopen

Jong: ‘Het is onduidelijk of seksueel wangedrag óók onder deze wet valt. Als dat niet zo is vragen wij de minister of zij zwijgbedingen hierover alsnog wil verbieden. Er moet een einde komen aan de zwijgcultuur, anders houd je grensoverschrijdend gedrag in stand. Het is een maatschappelijke misstand en zo moet het ook behandeld worden; dat betekent ook dat bestaande zwijgbedingen op dit punt doorbroken moeten kunnen worden en niet langer zijn af te kopen met geld.’

Cultuurverandering

De FNV vraagt de Tweede Kamer scherp toe te zien dat de komende wet- en regelgeving wordt voorzien van handhaving en sancties. De bond is ook in gesprek met werkgevers in de Stichting van de Arbeid over hoe adviezen en regelgeving verder vorm te geven en draagt actief bij aan de cultuurverandering die zo nodig is."
Hardere acties kinderopvang voorlopig van de baan,2023-01-24,/nieuwsbericht/sectornieuws/zorg-welzijn/2023/01/hardere-acties-kinderopvang-voorlopig-van-de-baan,"Hoopvolle berichten gisteravond na de hervatte cao-gesprekken in de kinderopvang. Werkgevers hadden eind vorige week hun eindbod al van tafel gehaald en daarmee de weg voor nieuw overleg geopend. Tijdens de gesprekken gisteren bleken ze ook bereid om meer tegemoet te komen aan de looneisen van de vakbonden.

Hardere acties zijn daarmee voorlopig van de baan. Deddy Dorenbos, bestuurder FNV Zorg & Welzijn: 'We zijn er nog niet, maar het gaat de goede kant op.'

8 februari verder praten

Er is ook een nieuwe datum voor overleg gepland. Woensdag 8 februari praten vakbonden en werkgevers verder. Dan wordt er ook over het verlagen van de werkdruk en een modernisering van de levensloopregeling gesproken.

Werkdruk

De werkdruk in de Kinderopvang is al jaren hoog. Personeelstekorten en een hoge administratieve lastendruk zijn hier de oorzaak van. Pedagogisch medewerkers vinden dat ze daardoor te weinig tijd overhouden voor de kinderen. Dorenbos: 'We horen dat pedagogisch medewerkers soms zelf een dubbele administratie moeten bijhouden. Ze moeten alles wat er gebeurd bijhouden in een boekje en ook verwachten veel ouders constante updates via whatsappgroepen over wat hun kind allemaal doet en eet.'

Onderzoek

Net als vele andere sectoren heeft ook de Kinderopvang te maken met veel pedagogisch medewerkers die hun vaste baan inruilen voor het zzp-schap of flexwerk. De FNV is onlangs een onderzoek gestart naar de invloed hiervan op de werkvloer. De resultaten worden binnenkort verwacht.

111.000 werknemers

Onder de cao Kinderopvang vallen zo’n 111.000 werknemers. De huidige cao liep af op 31 december 2022."
FNV eist gelijke rechten Fokker werknemers,2023-01-23,/nieuwsbericht/sectornieuws/metaal/2023/01/fnv-eist-gelijke-rechten-fokker-werknemers,"FNV Metaal eist dat werknemers van Fokker ELMO uit Hoogerheide qua verplaatsingsregeling dezelfde rechten krijgen als hun collega’s bij Fokker Landing Gear uit Helmond. Morgenmiddag, 24 januari, van 13.30 – 14.30 uur, organiseert FNV Metaal hierover een actievergadering in de kantine van Fokker ELMO in Hoogerheide. De stakingsdreiging neemt toe.

Van de zotte

FNV Metaal bestuurder Jan Meeder: ‘GKN Fokker liet vorig jaar maart aan de vakbonden weten dat zij de vestigingen in Helmond en in Hoogerheide wilden sluiten, om uiteindelijk alle activiteiten onder te brengen bij Fokker in Papendrecht. Vervolgens werd er voor de ruim 1.000 getroffen werknemers een zogenaamde verplaatsingsregeling afgesproken. Deze regeling bestaat uit een vertrek- en een transferregeling. Inmiddels blijkt de Fokker directie met de ondernemingsraad, buiten ons om, extra afspraken te hebben gemaakt voor de werknemers van Fokker Landing Gear uit Helmond. Dat is natuurlijk van de zotte.’

Onbegrijpelijk en onacceptabel

Meeder: ‘Wij vinden het echt onbegrijpelijk en onacceptabel dat Fokker dit niet met ons wil afspreken voor de ELMO werknemers. Fokker geeft aan dat als werknemers bij ELMO geen genoegen nemen met de regeling, ze maar moeten solliciteren naar een baan elders. ‘Want voor een ELMO medewerker is snel een ander gevonden in de omgeving van Papendrecht’, stelt men. Dit getuigt niet van respect voor de ELMO medewerkers; zij zitten in het zelfde schuitje als de Landing Gear medewerkers. De vestiging in Hoogerheide gaat immers ook sluiten.’

Gelijkwaardige behandeling en gelijkluidende regeling

‘Wij eisen dan ook een gelijkwaardige behandeling en een gelijkluidende regeling voor alle Fokker werknemers. Het gaat tenslotte om duizenden en soms tienduizenden euro’s meer per werknemer aan compensatie voor de verhuizing naar Papendrecht. Als Fokker niet snel over de brug komt, is de kans groot dat er acties volgen, maar daarover hebben de leden natuurlijk het laatste woord. Daarom houden we morgenmiddag in de kantine bij Fokker ELMO een actievergadering met onze leden.’

GKN Aerospace heeft wereldwijd circa 15.000 medewerkers. De locatie Fokker Papendrecht zal uiteindelijk werk gaan bieden aan circa 1.800 werknemers."
FNV doet aangifte tegen vijf gemeenten om omstreden screening uitkeringsgerechtigden,2023-01-21,/nieuwsbericht/sectornieuws/uitkeringsgerechtigden/2023/01/fnv-doet-aangifte-tegen-vijf-gemeenten-om-omstrede,"De FNV heeft vandaag bij de Autoriteit Persoonsgegevens (AP) aangifte gedaan tegen vijf gemeenten. Deze gemeenten maakten gebruik van een zogeheten fraudescorekaart bij de aanvraag van een uitkering. Was je bijvoorbeeld kapper of bouwvakker, of woonde je in de ‘verkeerde’ wijk, dan liep je grote kans om in het bakje ‘potentiële fraudeur’ te komen.

FNV-vicevoorzitter Kitty Jong: ‘Het inzetten van dergelijke risico fraude indicatoren is al in 2020 door de rechter verboden. Die deed toen uitspraak over het gebruik van SyRI.’

Vijf gemeenten

De vijf gemeenten, Nieuwegein, Houten, IJsselstein, Lopik en Veenendaal, zijn pas gestopt na een onthullende uitzending van Argos in juni 2022.

Onderzoek journalistencollectief

Dat er nog steeds gemeenten gebruikmaakten van de fraudescorekaart kwam vorig jaar juni aan het licht na onderzoek door een journalistencollectief van Lighthouse Reports, Argos en NRC. Naar aanleiding van de bevindingen heeft de FNV een meldpunt geopend waar uitkeringsgerechtigden zelf konden checken of ze bij de uitkeringsaanvraag als mogelijke fraudeur werden bestempeld.

Meldpunt

Bij het meldpunt kwamen in totaal 165 meldingen binnen. Meer dan 50% van de melders had geen idee waarom ze verdacht werden. In het rapport naar met resultaten van het meldpunt staan ook de schrijnende verhalen van mensen die als gevolg van het fraude indicatie systeem een huisbezoek of extra controle op financiën door de Belastingdienst kregen. Jong: ‘Dit rapport is opnieuw een dringend signaal over hoe de overheid in de praktijk met haar burgers omgaat en hoe groot
 de noodzaak is om dat te veranderen.'

Grote schaal

De fraudescorekaart werd vanaf 2004 door maar liefst 158 gemeenten ingezet. Jong: ‘Dit is een gevolg van jarenlang overheidsbeleid waarin mensen met een uitkering worden neergezet als profiteurs. Terwijl onderzoek al jarenlang uitwijst dat uitkeringsfraude te verwaarlozen is. Pak nou eens de grote vissen goed aan.’

Rol AP

Na de SyRI-uitspraak in 2020 drong de Vereniging Nederlandse Gemeenten er bij gemeenten op aan onmiddellijk te stoppen met de fraudescorekaart. De meeste gemeenten gaven hieraan gehoor en stopten met het gebruik, met uitzondering van de vijf gemeenten waar de FNV nu aangifte tegen heeft gedaan. Jong: ‘Ondanks alle waarschuwingen gingen deze gemeenten door met de inzet van risico indicatoren die ook bij de toeslagenaffaire werden gebruikt.’ De Belastingdienst is hier door de AP voor op de vingers voor getikt en kreeg een boete. De FNV verwacht dat de AP ook deze vijf gemeenten een boete zal opleggen. Jong: ‘Ik verwacht sowieso meer en strenger toezicht, nu de AP zich, naast het verwerken van de gegevens, meer bezig gaat houden met de controle op het gebruik van algoritmes.'

Lees het volledige rapport van het FNV meldpunt"
FNV: Helft medewerkers media & cultuursector gepest of geïntimideerd,2023-01-20,/nieuwsbericht/sectornieuws/media-cultuur/2023/01/fnv-helft-medewerkers-media-cultuursector-gepest-o,"​De helft van de medewerkers in de sector media & cultuur kreeg het afgelopen jaar te maken met pesten of intimidatie op de werkvloer. Dat is zeven keer vaker dan het landelijk gemiddelde. Dit blijkt uit een enquête onder honderden medewerkers die FNV vandaag, exact een jaar na de onthulling over ongewenst gedrag bij het programma ‘The Voice’, presenteert.

De onthullingen over grensoverschrijdend gedrag in de sector media & cultuur het afgelopen jaar waren voor FNV aanleiding om de sector breder te bevragen op onder meer het ervaren werkklimaat, persoonlijke ervaringen in de afgelopen twaalf maanden en hoe daar binnen de organisatie mee om wordt gegaan. Een aantal van de opmerkelijkste resultaten:

Bijna tweederde (64%) heeft te maken gehad met grensoverschrijdend gedrag.

44% ervaart een negatief werkklimaat.

Bijna de helft (47%) van de ondervraagden geeft aan gepest te zijn.

Bijna vier op tien (38 %) ervoer intimidatie (bijvoorbeeld schelden of bedreigen).

In de helft (51%) van de gevallen is een leidinggevende oorzaak van grensoverschrijdend gedrag. Bij intimidatie is dat percentage 66.

Een kwart (23%) van de vrouwen had te maken met seksuele intimidatie of seksueel geweld.

In de helft (51%) van de gevallen wordt er niets gedaan met een melding van grensoverschrijdend gedrag.

Structureel mis
 Andrée Ruiters, bestuurder FNV Media & Cultuur: ‘Van de resultaten word ik wel stil. De omvang van ongewenst gedrag in deze sector is veel groter dan we hadden verwacht. Bijna twee op de drie van de 370 mensen die de afgelopen weken de enquête invulden, heeft zelf te maken gehad met een of meerdere vormen van grensoverschrijdend gedrag in het afgelopen jaar. En bij vrouwen is dat percentage nog een stuk hoger. Dan kun je niet van incidenten spreken, dan is er echt iets structureel mis. Tijd dus om dit snel en adequaat aan te pakken.’

Vrouwen
 Vrouwen krijgen veel vaker te maken met ongewenst gedrag op de werkvloer dan mannen, zo blijkt uit de enquête. Met name als het gaat om seksuele intimidatie of seksueel geweld zijn vrouwen fors oververtegenwoordigd. Bijna een op de vier (23%) kreeg hier het afgelopen jaar hier mee te maken. Bij 12% gebeurde dat zelfs meer dan eens. Een op de tien mannen (9%) kreeg met seksuele intimidatie of seksueel geweld te maken. Ook worden vrouwen vaker gepest dan mannen (51% tegenover 35%), worden ze tweemaal vaker gediscrimineerd (24% tegenover 12%) en vaker geïntimideerd (36% tegenover 32%).

Leidinggevenden
 Machtsverhoudingen spelen een nadrukkelijke rol bij de oorzaak van grensoverschrijdend gedrag, zo blijkt ook. In de helft van de gevallen geven medewerkers aan dat leidinggevenden de oorzaak zijn geweest van hun negatieve ervaring. Daar waar medewerkers te maken krijgen met intimidatie geeft zelfs twee op de drie aan dat een leidinggevende daar de oorzaak van is. Ook zorgen tijdelijke contracten voor een kwetsbare positie. De helft (51%) van de respondenten met zo’n contract ervaart een negatief werkklimaat.

Grote gevolgen
 De gevolgen zijn enorm. Bijna alle medewerkers die met grensoverschrijdend gedrag te maken kregen, geeft aan daar last van te hebben. Slecht 5% zegt geen gevolgen te ervaren. Veruit de meeste mensen ondervinden vanwege hun ervaring stress (38%), functioneren minder goed (25%) of melden zich ziek (12%). Bijna een op de tien (9%) is vanwege haar of zijn ervaring zelfs ergens anders gaan werken.

Weinig gedaan
 Andrée Ruiters: ‘We zien ook terug dat er maar weinig gebeurt met de meldingen die gedaan worden. Ondanks alle aandacht die er het afgelopen jaar voor de negatieve werkcultuur in de media en cultuursector was en de beloftes voor beterschap die er zijn gedaan, gebeurt er nog altijd met de helft van alle meldingen niets. Er wordt in sommige gevallen (9%) zelfs aangeraden om er over te zwijgen. Dat is schandalig en een volstrekt verkeerd signaal. Het is zo belangrijk dat er betere begeleiding komt voor slachtoffers. Maar ook dat de veroorzakers van dit gedrag aangesproken, geschoold en indien nodig stevig aangepakt moeten worden.’

Aanbevelingen
 De FNV vindt dat de machtsstructuur op de werkvloer in de sector verbeterd moet worden, door onder meer te zorgen voor meer vaste contracten, minder tijdelijk werk en een stevigere positie voor ZZP’ers. Bovendien wil de vakbond dat er meer en beter toezicht komt door bijvoorbeeld de Arbeidsinspectie of een Raad van Toezicht op het naleven van afspraken. Daardoor kan er adequaat opgetreden worden bij grensoverschrijdend gedrag. Een helder sanctiebeleid is daarbij zeer noodzakelijk. De komende tijd zal de FNV in gesprek blijven met betrokkenen. Ook wordt de enquête volgend jaar herhaald, zodat gemeten kan worden of de situatie verbetert.

Het hele rapport is hier terug te lezen: FNV-Media-Cultuur-onderzoeksresultaten-sociale-veiligheid-20-januari-2023

Bekijk ook de bouwstenen voor een aanpakplan voor ongewenst gedrag in de media- en cultuursector: bouwstenen voor #aanpakplan."
Stakende PostNL-vrachtwagenchauffeurs bieden directie morgen petitie aan,2023-01-19,/nieuwsbericht/sectornieuws/vervoer/2023/01/stakende-postnl-vrachtwagenchauffeurs-bieden-morge,"Stakende vrachtwagenchauffeurs van PostNL bieden de directie vrijdagochtend om 11.00 uur in Den Haag een petitie aan. In de petitie wordt de directie onder meer opgeroepen meer waardering te hebben voor de chauffeurs.

Maadey Meuleman, bestuurder FNV Post en Pakketten: ‘De frustratie bij chauffeurs en andere PostNL’ers is groot. Ze worden lange tijd aan het lijntje gehouden en dan sluit hun werkgever ook nog eens een waardeloze cao af met twee vakbonden, zonder de FNV.’

Petitie

In de petitie wijzen de vrachtwagenchauffeurs ook op de vele administratieve taken die ze van PostNL krijgen. Volgens de chauffeurs is de administratie daardoor een onduidelijke puzzel geworden. Ook hekelen ze het uitblijven van een goede zwaarwerkregeling. ‘We doen zwaar werk, dus willen we eerder kunnen stoppen’, staat in de petitie. Ook wordt aandacht gevraagd voor de vele uitzendkrachten. Die doen structureel werk, maar krijgen geen vast contract.’

FNV niet aan tafel

Meuleman: ‘De FNV is bij het akkoord niet eens aan tafel gevraagd. Meuleman: ‘Daarmee wijs je een heel groot deel van je eigen personeel af. En dat zegt genoeg over hoe PostNL met zijn eigen mensen om gaat.’

Eisen chauffeurs afgewezen

De chauffeurs en andere FNV-leden bij PostNL zijn niet te spreken over de afspraken in de nieuwe cao. Ze willen dat de lonen voortaan automatisch meestijgen met de inflatie, minimaal 14 euro per uur en afschaffing van de jeugdloonschalen. Daarnaast willen de leden dat uitzendkrachten na negen maanden een vast contract krijgen. PostNL heeft met niet één van deze punten ingestemd. PostNL biedt over 2023 gemiddeld slechts 3%. Terwijl werknemers in de sector Transport & Logistiek en bij DHL 7,5% meer salaris krijgen in 2023. Meuleman: ‘Dat is nogal een verschil. Dat betekent fors koopkrachtverlies met de huidige hoge inflatie.’.

Vertraging

Door de staking zal de bezorging van pakketten en poststukken vertraging oplopen, behalve bij rouwpost en medische zendingen. De huidige cao liep af op 31 maart 2022. Onder de cao PostNL vallen 19.000 mensen. Dat zijn niet alle medewerkers van het postbedrijf. Er zijn ook nog 16.000
 postbezorgers in dienst, maar die hebben een eigen cao."
Drogisterij-medewerkers staken morgen opnieuw voor minimaal 10% loonsverhoging,2023-01-19,/nieuwsbericht/sectornieuws/handel/2023/01/drogisterij-medewerkers-staken-morgen-opnieuw-voor,"Morgen, vrijdag 20 januari, leggen honderden drogisterij-medewerkers in het gehele land opnieuw het werk neer voor een leefbaar loon. Zij eisen minimaal 10% loonsverhoging. Het is alweer de achtste stakingsdag in de drogisterijbranche. Veel stakers komen deze dag bijeen in Zalencentrum NDC Den Hommel, van 10.00 tot 15.00 uur, Kennedylaan 9, Utrecht. FNV- voorzitter Tuur Elzinga is één van de sprekers.

Ahold geeft niet thuis

Tijdens de vorige staking op 6 januari - Fat Cat Day- overhandigden Etos- medewerkers een klantenpetitie aan de woordvoerder van Ahold CEO Frans Muller, verantwoordelijk voor onder andere de Etos-winkels. Daarin spraken duizenden Etos klanten hun sympathie uit voor de stakers. Sindsdien werd niets meer van de bedrijfsleiding vernomen. Frans Muller had op Fat Cat Day al meer dan het jaarloon verdiend van zijn minstverdienende medewerker bij de Etos-winkels.

Minimaal 10% loonsverhoging

De 2750 Etos medewerkers zijn het zat dat alles duurder wordt, maar dat hun salaris laag blijft. Het was in december voor het eerst dat zoveel mensen in de drogisterijen hun werk neerlegden. De lonen in de drogisterijen liggen op of net boven het minimum. De directies zijn vooral bezig om te zorgen dat de winsten ten goede komen aan de aandeelhouders, die veelal in het buitenland zitten. FNV Handel wil dat de lonen in de drogisterijen meestijgen met de inflatie (automatische prijs compensatie). Dat betekent op korte termijn een verhoging van minimaal 10 procent.

Staken steekt aan

In de hele winkelstraat neemt de onrust toe. Hoewel de FNV bij IKEA en de doe-het-zelfwinkels goede loonsverhogingen heeft kunnen afspreken, blijven veel werkgevers hun hand op de knip houden. Daarom roepen medewerkers van Etos, Kruidvat, Prijsmepper, Trekpleister, Holland& Barrett, Hema, Albert Heijn, Bijenkorf en de ANWB-winkels ook steeds harder om een leefbaar loon.

FNV Handel bestuurder Cindy Onvlee: ‘Veel winkelmedewerkers zien wat de acties bij de Bijenkorf en bij Etos losmaken. Staken steekt aan; zeker op plekken waar mensen te weinig verdienen en in de problemen komen door de stijgende prijzen. Terwijl de bedrijven gigantische winsten maken en superrijke aandeelhouders alleen maar rijker worden, kan er voor de medewerkers niks extra’s af. Ook veel klanten storen zich steeds meer aan dit gedrag.’"
Ook extra overleg cao Glastuinbouw levert niets op,2023-01-19,/nieuwsbericht/sectornieuws/agrarisch-groen/2023/01/ook-extra-overleg-cao-glastuinbouw-levert-niets-op,"Het extra overleg woensdagavond over een nieuwe cao Glastuinbouw tussen vakbonden en werkgevers heeft niets opgeleverd. Werkgevers kwamen met lege handen en gingen op geen enkele toenadering van de FNV in. FNV-leden wezen een week geleden het eindbod van de werkgevers af.

Leo van Beekum, bestuurder FNV Agrarisch Groen: ‘De werkgevers steken écht hun kop in het zand voor het koopkrachtverlies van hun werknemers door de hoge inflatie. Dat is nu wel klip en klaar.’

Mager loonbod

De lonen in de glastuinbouw zijn over het algemeen mager. Veel werknemers in de sector verdienen net iets meer dan het wettelijk minimumloon. Van Beekum: ‘Het minimumloon is per 1 januari 10% gestegen, maar het loon van de overige werknemers niet. Op deze manier worden de ervaren mensen op de werkvloer met verantwoordelijk werk, bijna hetzelfde beloond als werknemers met minder ervaring.’

Rekening naar werknemers

Volgens de vakbond schermen werkgevers met verhalen over talloze faillissementen in de sector om onder een fatsoenlijke salarisverhoging uit te komen. Van Beekum: ‘Wij hebben gisteravond nog een oplossing geboden om bedrijven in zwaar weer tijdelijk te ontzien. Dit gebaar werd niet opgepakt.’ De vakbond ziet zelf dat er weinig faillissementen waren. Van Beekum: ‘Er zijn bedrijfssluitingen geweest, maar dat was een eigen keuze. Ook daar werd de rekening bij werknemers neergelegd.’ Daarnaast blijven de werkgevers volhouden dat ze in zwaar weer verkeren, ondanks dat de prijzen voor energie weer dalen. Van Beekum: ‘Van werknemers horen we dat de werkgevers in de glastuinbouw altijd wel een excuus hebben om niet te hoeven betalen en dat een extraatje er bijna nooit in zit.’

Onrust op de werkvloer

Met het verwerpen van het eindbod van de werkgevers hebben de leden volgens de vakbond duidelijk laten weten dat de maat vol is. Van Beekum: ‘Deze signalen tonen een ontevredenheid op de werkvloer die al langer aanwezig is. Het is het gevolg van personeelstekorten, het keiharde werken tijdens de corona-lockdowns, en dit magere loonbod past daarbij.’ De FNV is met de leden in overleg over de vervolgstappen. Acties worden niet uitgesloten."
"FNV kondigt stakingen en werkonderbrekingen aan in gemeenten Amsterdam, Almere, Rotterdam en Tilburg",2023-01-19,/nieuwsbericht/sectornieuws/fnv-overheid/2023/01/fnv-kondigt-stakingen-en-werkonderbrekingen-aan-in,"Op 11 januari liep het gestelde ultimatum aan de werkgevers van FNV Overheid en de overige betrokken bonden voor de nieuwe cao Gemeenten/SGO af. Inmiddels zijn de eerste stakingen en werkonderbrekingen gepland.

Locaties/tijden

24 & 25 januari: Tweedaagse staking Almere

Stadsreiniging, De Steiger 221; start 24 januari: 07.00 uur.

Deelname van medewerkers Stadsreiniging.

25 januari: WerkonderbrekingTilburg

Stradhuisplein; van: 13.00 – 14.00 uur.

Deelname van medewerkers buitendienst, met vuilniswagens, BOA’s en medewerkers kantoren.

25 januari: Werkonderbreking Rotterdam

Coolsingel 40; van 14.00 uur tot 16.00 uur.

Deelname van onder andere medewerkers reiniging, handhaving en loketmedewerkers.

30 januari: Werkonderbreking Amsterdam

Van 09.00 – 12.00 uur; locatie volgt later. Deelname open voor alle gemeente ambtenaren van Amsterdam.

Klassieke huisvuilwagens

FNV Overheid bestuurder Gijsbert Boggia: ‘We gaan in Almere van start met een tweedaagse staking bij de Stadsreiniging. Daar vallen klassieke huisvuilwagens, ondergrondse containers en recycling onder. Daarnaast ook al het onderhoud aan spullen; de monteurs van de werkplaats leggen ook het werk neer. Woensdag 25 januari volgt de tweede stakingsdag.

Onderdeel van de actie is ook dat een delegatie van enige tientallen collega’s van het Stadhuis Almere ’s ochtends 24 januari uit solidariteit naar De Steiger komt om hun collega’s een hart onder de riem te steken. De collega’s van Stadsreiniging halen immers met hun actie de kastanjes uit het vuur; ook voor al die andere ambtenaren die te maken hebben met een werkgever die een laag loonbod in tijden van extreme inflatie wel “gewoon goed” vindt…’

FNV Overheid bestuurder Fred Peeters: ‘In Tilburg starten we met een eerste werkonderbreking van 13.00 tot 14.00 uur. Medewerkers buitendienst met vuilniswagens, BOA’s en medewerkers kantoren kunnen hier aan mee doen, onder het motto: ‘Gemeenteambtenaren gemeente Tilburg leggen een uur lang het werk neer voor meer loon!’

FNV Overheid bestuurder Fred Bos: ‘De werkonderbreking in Amsterdam staat open voor alle Amsterdamse gemeente ambtenaren. De actiebereidheid is hoog.’

Iedereen voelt de hoge inflatie en werkdruk

FNV Overheid bestuurder Marieke Manschot: ‘De actiebereidheid is groot binnen de gemeente Rotterdam. Zoals iemand onlangs tegen mij zei: ‘We praten in de kantines meer over onze cao dan ooit. Iedereen voelt de hoge inflatie en de hoge werkdruk.’

‘Onze cao eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5 % per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Belangrijkste cao eisen

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud.

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
FNV hoopt met nieuw cao-overleg harde acties kinderopvang te voorkomen,2023-01-19,/nieuwsbericht/sectornieuws/zorg-welzijn/2023/01/fnv-hoopt-met-nieuw-cao-overleg-harde-acties-kinde,"Vakbonden FNV en CNV doen maandag 23 januari een ultieme poging om alsnog een goede cao voor de 111.000 werknemers in de kinderopvang af te spreken en zo harde acties te voorkomen. Eind november liepen de onderhandelingen vast op een onrealistisch eindbod van de werkgevers.

Deddy Dorenbos, bestuurder FNV Zorg & Welzijn: ‘We hopen echt dat de werkgevers tot inkeer komen. Met het eindbod dat er nu ligt is de kans groot dat er nog meer werknemers de sector, die al te maken heeft met enorme personeelstekorten, verlaten.’

Grens bereikt

Leden van de vakbond zijn al gestart met ludieke posteracties om aandacht te vragen voor een fatsoenlijke loonsverhoging. De vakbond hoopt met de nieuwe onderhandelingen harde acties, waaronder stakingen. te voorkomen. Dorenbos: ‘Staken is het laatste wat onze leden willen, ze zijn ontzettend loyaal. Omdat juist ouders en kinderen de dupe zijn van een staking. Maar met het eindbod van de werkgevers is de grens van loyaliteit wel bereikt.’

Petitie

Begin november zijn de vakbonden ook een petitie gestart om werkgevers duidelijk te maken dat een fatsoenlijke loonsverhoging keihard nodig is om de sector aantrekkelijk te houden. De petitie waarin medewerkers eisten dat het eindbod van tafel ging, werd meer dan 17.000 keer ondertekend en is op 6 december aan werkgeversorganisaties aangeboden.

111.000 werknemers

Onder de cao Kinderopvang vallen zo’n 111.000 werknemers. De huidige cao liep af op 31 december 2022."
Vrijdag weer staking drankenhandels,2023-01-18,/nieuwsbericht/sectornieuws/handel/2023/01/vrijdag-weer-staking-drankenhandels,"Aanstaande vrijdag wordt weer gestaakt voor een betere cao Drankindustrie en Groothandel in Dranken. Gisteren legden overal in het land werknemers in de drankenhandels het werk neer.

FNV-bestuurder Jethro Warbroek: ‘Onze leden blijken zeer gemotiveerd om in actie te komen, daarom kwamen er bijna 200 mensen bij elkaar in Utrecht en legden een veelvoud daarvan gisteren het werk neer.’

Leefbaar loon

De werknemers die onder de cao Drankindustrie en Groothandel in Dranken vallen, komen in actie voor een leefbaar loon en om de kloof tussen arm en rijk kleiner te maken. Eerder stemden ze het eindbod van de werkgevers voor 4% loonsverhoging en 40 euro bruto erbij, keihard weg. FNV-leden willen dat in de nieuwe cao in ieder geval de afspraak komt dat de lonen voortaan meestijgen met de inflatie en dat werknemers minimaal 14 euro per uur betaald krijgen.

Nieuwe landelijke stakingsdag

Warbroek: ‘De komende tijd zullen er meer acties volgen. Dat zullen 24- en 48-uurs stakingen zijn en mogelijk ook een landelijke actiedag. De werknemers zijn bijzonder gemotiveerd om in actie te komen en een fatsoenlijke cao met een leefbaar loon, zeker in deze tijden van inflatie, af te sluiten.‘

20.000 mensen

Onder de cao Drankindustrie en Groothandel in Dranken vallen tientallen handelshuizen en industriële bedrijven waar bijvoorbeeld drank in flesjes wordt gedaan. In totaal werken er zo’n 20.000 mensen onder deze cao."
Morgen en vrijdag leggen PostNL-vrachtwagenchauffeurs het werk weer neer,2023-01-18,/nieuwsbericht/algemeen-nieuws/2023/01/morgen-en-vrijdag-leggen-postnl-vrachtwagenchauffe,"Net als afgelopen vrijdag leggen morgen en overmorgen vrachtwagenchauffeurs van PostNL het werk neer. Ze doen dat omdat ze een betere cao willen dan PostNL heeft voorgesteld. De staking begint donderdag om 4.00 uur en eindigt zaterdag 21 januari om 7.00 uur.

Maadey Meuleman, bestuurder FNV Post en Pakketten: ‘Van PostNL mag maar 25 procent van de mensen staken. Desondanks legden vrijdag minimaal 50 chauffeurs het werk neer. Dat laat zien dat de onvrede groot is. We verwachten morgen en vrijdag minstens hetzelfde aantal stakers.’

Maanden

Er wordt al maanden geprobeerd een nieuwe cao voor PostNL overeen te komen. Twee weken geleden sloot het bedrijf met twee andere bonden een principeakkoord wat nog door de leden van die bonden moet worden goedgekeurd. ‘FNV is bij dat akkoord niet eens aan tafel gevraagd. Dat is geen afwijzing van de vakbond, maar een afwijzing van een groot deel van het eigen personeel. En dat zegt genoeg over hoe PostNL met zijn eigen mensen om gaat’, aldus Meuleman.

Niet te spreken

De chauffeurs en andere FNV-leden bij PostNL zijn niet te spreken over de cao-afspraken die nu op tafel liggen. Ze willen dat de lonen voortaan automatisch mee stijgen met de inflatie, minimaal 14 euro per uur en het afschaffen van de jeugdloonschalen. Daarnaast willen de leden dat uitzendkrachten na negen maanden een vast contract krijgen. PostNL heeft met geen van deze punten ingestemd.

Vertraging

Door de staking zal de bezorging van pakketten en poststukken vertraging oplopen, behalve bij die van rouwpost en medische zendingen. De huidige cao liep af op 31 maart 2022. Onder de cao PostNL vallen 19.000 mensen. Dat zijn niet alle medewerkers van het postbedrijf. Er zijn ook nog 16.000 postbezorgers in dienst, maar die hebben een eigen cao."
Touringcarchauffeurs staken mee met streekvervoer,2023-01-18,/nieuwsbericht/sectornieuws/vervoer/2023/01/touringcarchauffeurs-staken-mee-met-streekvervoer,"Aanstaande donderdag en vrijdag staken touringcarchauffeurs mee met medewerkers in het streekvervoer om hun eisen kracht bij te zetten voor een nieuwe cao Besloten Busvervoer. Veel touringcarchauffeurs rijden bussen die in worden gezet in het streekvervoer. Net als in het streekvervoer zijn de werkdruk en het ziekteverzuim bij touringcarchauffeurs torenhoog en kunnen de chauffeurs moeilijk rondkomen van hun salaris.

Lutz Kressin, bestuurder FNV Toer: ‘Het bod dat werkgevers vorig jaar september deden, is veel lager dan de inflatie. Dan gaan de chauffeurs er dus nog meer op achteruit.’

Afgewezen

De werkgevers deden in september vorig jaar een tweede cao-bod, nadat het eerste bod voor de zomer al was afgewezen. De FNV-leden in de sector willen dat de lonen meestijgen met de prijzen in de winkels, wat neerkomt op meer dan 10 procent. De werkgevers bieden voor 2022 eenmalig 500 euro, voor 2023 7 procent en voor 2024 3 procent. Verder willen de chauffeurs dat vanaf 2023 alle diensten 100 procent uitbetaald worden en een werkdag van maximaal 12 uur.

Utrecht en Rotterdam

De chauffeurs komen donderdag bijeen in Utrecht en vrijdag in Rotterdam. ‘Ze gaan de werkgevers duidelijk maken dat het zo niet door kan gaan als ze de sector overeind willen houden. Respect voor de touringcarchauffeur en waardering voor het werk is op z’n plaats. Naast een fatsoenlijke loonsverhoging moet ieder uur betaald worden’, aldus Kressin.

3.000 werknemers

Bij de verschillende touringcarbedrijven werken in totaal zo’n 3.000 werknemers."
"Onderhandelingen cao streekvervoer mislukt, donderdag en vrijdag stakingen",2023-01-18,/nieuwsbericht/sectornieuws/vervoer/2023/01/onderhandelingen-cao-streekvervoer-mislukt-donderd,"De onderhandelingen over een nieuwe cao Streekvervoer zijn mislukt. Dat zegt FNV-bestuurder Marijn van der Gaag na afloop van de vierde onderhandelingsronde vandaag. ‘Wij zijn diep teleurgesteld over de bereidheid van de werkgevers om tot een goede cao te komen. Er zit nu helaas niets anders op voor onze leden dan het werk neerleggen,’ aldus Van der Gaag.

Vakbonden en werkgevers gingen na maanden van acties en stakingen in december om tafel om te komen tot een nieuwe cao voor 2023. FNV wilde daarin een loonsverhoging gelijk aan de inflatie en maatregelen om de werkdruk fors te verlagen. Van der Gaag: ‘De werkgevers komen helaas niet verder dan acht procent loonsverhoging, dat betekent dus dat mensen met deze inflatie flink minder boodschappen kunnen doen. Ook doen de werkgevers te weinig om de werkdruk te verlagen. Te absurd voor woorden.’

Acties

Omdat de onderhandelingen zijn vast gelopen, is er voor de FNV-leden nog maar één middel om een betere cao af te dwingen en dat is het werk neerleggen. ‘Dat doen onze leden het liefst niet. Ze weten dat veel mensen afhankelijk zijn van het ov, maar de werkgevers laat ze geen keus. De leden leggen donderdag 19 en vrijdag 20 januari het werk neer. Om zo de werkgevers te dwingen naar ze te luisteren.’

Onder de cao streekvervoer vallen zo’n 13.000 mensen. De vorige cao, die de leden van de FNV voor de zomer verwierpen, liep 31 december 2022 af."
Einde verdienmodel platformbedrijven in zicht,2023-01-18,/nieuwsbericht/algemeen-nieuws/2023/01/einde-verdienmodel-platformbedrijven-in-zicht,"Het standpunt van de Commissie Sociale Zaken en Werkgelegenheid, waarover morgen wordt gestemd op de Plenaire Vergadering van het Europees Parlement, maakt een einde aan het verdienmodel van schijnzelfstandigheid bij platformbedrijven. Petra Bolster internationaal secretaris en lid DB van de FNV: ‘Platformbedrijven mogen hun medewerkers niet langer onterecht beschouwen als zelfstandigen en echte zzp’ers niet behandelen als werknemers.’

Eindelijk wordt er een stap vooruit gezet in de strijd tegen schijnzelfstandigheid bij platformbedrijven. En eindelijk komt het einde in zicht van de grenzeloze macht van de apps die werkgevers gebruiken.

Verdienmodel schijnzelfstandigheid

Het platform moet aantonen dat iemand echt als zzp’er werkt. Als dat feitelijk niet het geval blijkt, is een platformwerker een werknemer met een arbeidsovereenkomst. Bolster: ‘Dat is keihard nodig. Platformbedrijven moeten zich aan dezelfde regels houden als alle andere bedrijven. Geef werknemers een fatsoenlijk loon, betaal sociale premies en respecteer het ontslagrecht. En als er echt sprake is van zelfstandigheid, respecteer die zelfstandigheid dan ook.’

Geen jarenlange procedures

Nu moeten platformwerkers jarenlang procederen om hun arbeidsrelatie erkend te krijgen. In de rechtszaken die de FNV tegen Uber en Deliveroo aanspande, oordeelde de rechter al dat er sprake was van een arbeidsrelatie. Bolster: ‘Toch hebben de chauffeurs en riders nog steeds geen arbeidsovereenkomst, cao of pensioen. Dit voorstel voorkomt dat een individuele platformwerker jarenlang een duur proces moet voeren om zijn/haar rechten af te dwingen. We gaan ervan uit dat dit voorstel morgen wordt overgenomen door het Europees Parlement’

App als baas

Bij platformwerk is de app van je werkgever je baas. FNV is blij dat het Europees Parlement daar nu maatregelen tegen wil nemen. Bolster: ‘Je moet niet willen dat een robot mensen ontslaat of dat zo’n algoritme toegang heeft tot je persoonlijke gegevens, etnische achtergrond, gezondheid of privégesprekken. Met dit voorstel zet het Europees Parlement een hele belangrijke stap in de bescherming van platformwerkers tegen invasieve algoritmes op de werkplek. Een stap die navolging verdient.’

Geen black box meer

Het is ook echt noodzaak dat er begrijpelijke informatie komt over hoe algoritmes tot stand komen en worden ingezet door platformbedrijven. Want hoe werkt het zelflerende instrument en welke data worden daarvoor gebruikt? Bolster: ‘Die algoritmes zijn nu gewoon een black box. Racisme, willekeur en oneigenlijke besluiten, liggen op de loer. En er kan niets worden gecontroleerd. Platformwerkers en hun vakbonden moeten daarover meebeslissen, net zoals vakbonden dat doen over de bedrijfsvoering bij ‘reguliere’ bedrijven."
Een massaal nee van FNV-leden tegen eindbod werkgevers zwembaden,2023-01-18,/nieuwsbericht/sectornieuws/sport-bewegen/2023/01/een-massaal-nee-van-fnv-leden-tegen-eindbod-werkge,"Als het aan de FNV-leden, werkzaam bij de commerciële zwembaden zoals Optisport en Sportfondsen ligt, komt geen handtekening onder het eindbod dat werkgeversorganisatie WiZZ eind december, vrijwel direct na de start van de cao-onderhandelingen, neerlegde. De vakbond heeft de WiZZ opgeroepen om opnieuw om tafel te gaan.’

Ingrid Koppelman, bestuurder FNV Sport & Bewegen: ‘We hebben acties voorbereid, de leden staan klaar; maar we hebben vertrouwen dat we eerst in een nieuwe onderhandelingsronde met de werkgevers ook de gewenste stappen kunnen zetten.’

Kantelpunt

Het massale nee van de FNV-leden is zo luid en duidelijk dat er sprake is van een kantelpunt. Koppelman: ‘Veel zwemonderwijzers zijn er klaar mee, ze vinden het loonbod te laag, en het steekt dat ze minder betaald krijgen dan hun collega’s die hetzelfde werk doen bij gemeentelijke zwembaden. Collega’s vertrekken uit de branche, of naar een beter betalend zwembad. Nieuwe mensen zijn nauwelijks meer bereid tegen het huidige salaris dit verantwoordelijke werk te doen. De liefde voor het vak is groot. Dat ze nu bereid zijn daarvoor op te staan, laat zien dat het water ze aan de lippen staat.’

Zwemles is onderwijs

Voor de FNV is het belangrijk dat de nieuwe cao recht doet aan wat in de toekomst nodig is. In december publiceerde de FNV de resultaten van de jaarlijkse enquête onder werknemers in de sportsector. Het grootste deel (87%) van de respondenten werkt bij een zwembad. Meer dan een derde van de respondenten gaf aan dat het inkomen onvoldoende is om van rond te komen. Koppelman: ‘De FNV wil echte banen met een leefbaar loon. Het werken in een commercieel zwembad voldoet daar steeds vaker niet dan wel aan. We willen graag erkenning dat zwemles onderwijs is, en daarmee ook als onderwijs gewaardeerd wordt. Dat begint bij de juiste inschaling.’

Toekomst

De sector staat de komende tijd voor grote uitdagingen. Zoals het vinden en binden van personeel, de nieuwe pensioenwet, maar ook het (terug) krijgen van de rust in de verdeelde branche. Koppelman: ‘Als grootste vakbond in de zwembaden nemen wij hierin altijd onze verantwoordelijkheid. Maar als er een cao ligt waaronder de handtekening van de FNV ontbreekt, wordt dat heel lastig, om niet te zeggen onmogelijk.’

8.000 werknemers

De cao Zwembaden geldt voor zo’n 8.000 werknemers die werken in ongeveer 70% van alle zwembaden. Dit zijn vooral de werknemers in commercieel geëxploiteerde zwembaden zoals die van Optisport en Sportfondsen Nederland."
FNV en CNV dagvaarden Nederlandse Staat om long covidregeling zorgpersoneel,2023-01-17,/nieuwsbericht/sectornieuws/zorg-welzijn/2023/01/fnv-en-cnv-dagvaarden-nederlandse-staat-om-long-co,"Vakbonden FNV en CNV hebben vandaag een dagvaarding voor een kort geding naar de Nederlandse Staat gestuurd. Zij eisen dat de overheid zorgmedewerkers, die vanwege de ziekte long covid arbeidsongeschikt zijn geraakt, op korte termijn financieel compenseert. De overheid weigert tot op heden hulp te bieden om de urgente financiële nood die bij deze zorgmedewerkers is ontstaan, weg te nemen.

Ondanks herhaaldelijke gesprekken met beide vakbonden in de afgelopen twee en een half jaar over de invulling van een concrete regeling. FNV en CNV vinden dat de Staat onrechtmatig handelt en eisen nu via een kort geding een voorschot van 22.839 euro per slachtoffer. De Staat moet binnen vier weken een instantie aanwijzen die de uitvoering hiervan op zich zal nemen.

Onvoldoende maatregelen
 Kitty Jong, vicevoorzitter FNV: ‘Zorgpersoneel moest tijdens de coronapandemie doorwerken, terwijl er niet voldoende persoonlijke beschermingsmiddelen beschikbaar waren, omdat de Staat niet voldoende was voorbereid op een pandemie. Later bleek dat de Staat al voor de uitbraak herhaaldelijk was gewaarschuwd, maar te laat en niet voldoende maatregelen trof. Ook werd een notitie van het RIVM over onvoldoende beschermingsmiddelen én een groot risico op besmetting voor zorgmedewerkers, niet gedeeld met de ziekenhuizen.’

De Staat voldeed niet aan zorgplicht
 Gaby Perin-Gopie, voorzitter CNV Zorg & Welzijn: ‘Bovendien werden de RIVM-richtlijnen continu aangepast, en waren die regelmatig in strijd met bestaande richtlijnen en internationale verdragen. De schaarste van schorten, mond-neusmaskers en spatschermen werden leidend in de uitgevaardigde richtlijnen en niet de veiligheid en gezondheid van zorgpersoneel, zoals vastgelegd in de Arbowetgeving. FNV en CNV zijn van mening dat de Staat daarmee in strijd met het voorzorgsbeginsel heeft gehandeld. De Staat heeft niet voldaan aan haar zorgplicht om de levens en gezondheid van de zorgmedewerkers voldoende te beschermen. En dat terwijl zorgmedewerkers wel verplicht door moesten werken.’

Aangewezen op voedselbank
 Duizenden zorgmedewerkers zijn tijdens de uitvoering van hun werk besmet geraakt met het coronavirus, een flinke groep hield daar long covid aan over. Door hun ziekte konden zij hun oude werk niet meer uitvoeren. Inmiddels zijn ongeveer 1.000 zorgmedewerkers hierdoor arbeidsongeschikt geraakt en ontslagen. Door het verlies aan inkomsten van 30% – 50% komt een steeds groter deel van hen in acute financiële problemen. Doordat ook de kosten voor hun revalidatietraject vaak maar tijdelijk vergoed worden, stoppen ze daarmee en is er nog minder zicht op herstel. Deze zorghelden die in de frontlinie stonden, hebben twee jaar later niet alleen te kampen met een slechte gezondheid, waardoor zij niet meer op een normale manier kunnen leven. Zij maken zich nu ook zorgen of ze hun eerste levensbehoeften nog wel kunnen betalen. Helemaal in deze tijd van prijsstijgingen. Een deel van hen is inmiddels aangewezen op de voedselbank. Andere slachtoffers hebben hun huis moeten verkopen. FNV en CNV vinden dat de overheid niet alleen moreel, maar ook juridisch verplicht is deze zorgmedewerkers op korte termijn financieel tegemoet te komen.

Voorschot
 Om in ieder geval de komende tijd hun financiële nood te kunnen overbruggen, vorderen de bonden per gedupeerde een voorschot van € 22.839,- voor vergoeding van de door hen geleden schade. Dit bedrag komt overeen met de financiële regeling bij andere beroepsziekten, zoals bij mesothelioom (asbestkanker), OPS (Schildersziekte) en stoffengerelateerde beroepsziekten. Zowel COVID-19 als long covid zijn beide erkende beroepsziekten. Ruim twee jaar pleitte de FNV voor een fonds met eenzelfde bedrag als tegemoetkoming. Dan zou een juridisch proces niet nodig zijn. In mei 2022 stuurde CNV een sommatie naar de Nederlandse Staat over een schadevergoeding voor de slachtoffers. Omdat de overheid alle verantwoordelijkheid van zich afschuift, hebben de bonden de handen ineengeslagen. En de tegemoetkoming van € 22.839,- omgezet in een voorschot van een schadevergoeding en deze per kort geding opgeëist. Dit bedrag kan later hoger uitvallen als de volledig geleden schade bekend is.

Falend ministerie van VWS
 Ruim twee en een half jaar hebben er gesprekken plaatsgevonden tussen de voormalige en huidige ministers van VWS en de vakbonden. Afgelopen zomer is er zelfs met, en over instanties gesproken die een regeling zouden kunnen uitvoeren. Ook werd in de Tweede Kamer een motie aangenomen om zorgmedewerkers met long covid financieel te compenseren. Afgelopen september vroeg minister Helder van Langdurige Zorg om voorlichting bij de Raad van State voor een eventuele financiële tegemoetkoming. Daarop ontving zij een positief antwoord. Niets leek een regeling dus meer in de weg te staan. Echter, in december publiceerde minister Helder een brief, waarin zij aangaf dat als vakbonden en werkgevers samen tot een regeling zouden kunnen komen, zij een gemaximeerde bijdrage in 2023 zou leveren.

Onzinnig voorstel minister
 Dit voorstel schoot in het verkeerde keelgat bij de bonden. De kans van slagen van zo’n collectieve regeling is nihil, onder meer omdat er al onvoldoende geld in de zorg is om werknemers een redelijk salaris te bieden. Ook versterkt dit het gevoel van de bonden dat minister Helder opzettelijk met vertragende voorstellen komt. Daarnaast vallen de ontslagen medewerkers niet meer onder een werkgever. Zij ontvangen inmiddels een uitkering van het UWV. Bovendien is het door de overheid voorschrijven van randvoorwaarden voor overleg tussen werkgevers en vakbonden een inbreuk op de vrijheid van onderhandeling van vakbonden.

Afbakening
 FNV en CNV willen een collectieve schadevergoeding voor zorgmedewerkers die in 2020 bij de uitvoering van hun werkzaamheden besmet zijn geraakt met COVID-19, daar long covid door opliepen en als gevolg daarvan al meer dan twee jaar minder of helemaal niet meer kunnen werken. Naar verwachting gaat het nu al om rond de 1.000 zorgmedewerkers, waarvan de bonden met het grootste deel contact hebben. Meer dan 500 zorgmedewerkers zijn inmiddels gekeurd door het UWV en zij verloren hun baan en inkomen. Deze groep zal echter toenemen, omdat er momenteel wachttijden tot 9 maanden gelden bij het UWV.

Mocht de rechter op dit moment nog geen schadevergoeding toekennen, dan vragen FNV en CNV de rechter de Staat te dwingen opnieuw met de bonden in overleg te treden. Om zo snel mogelijk tot een goede regeling te komen, die aan de voorwaarden van de vakbonden voldoet.

De dagvaarding is hier te lezen.

Op de dossierpagina long covid is alle informatie terug te vinden van waar de FNV zich de afgelopen jaren mee bezig heeft gehouden."
FNV leden in grote meerderheid akkoord met nieuwe cao Banden- en Wielenbranche,2023-01-16,/nieuwsbericht/sectornieuws/metaal/2023/01/fnv-leden-in-grote-meerderheid-akkoord-met-nieuwe,"De leden van FNV Metaal hebben in grote meerderheid ingestemd met de nieuwe cao Banden- en Wielenbranche. FNV Metaal bereikte, evenals CNV Vakmensen en De Unie, op 22 december 2022 met de VACO een cao onderhandelingsresultaat voor de ruim 7.000 werknemers in de Banden- en Wielenbranche. De loonsverhoging bedraagt 9% structureel; de loonsverhoging in de jeugdschalen loopt op van 12% tot maximaal 33%.

Eerste loonsverhoging gaat al op 1 februari in

FNV Metaal cao onderhandelaar Elsa van der Kraats: ‘Het is goed om te zien dat onze leden in zeer ruime meerderheid akkoord zijn. De eerste loonsverhoging gaat al op 1 februari 2023 in. Zo komt de afgesproken loonstijging direct bij de harde werkers in deze branche. En dat is nodig in deze tijd van de oplopende kosten en torenhoge inflatie. Bovendien is het goed dat er naast een forse loonsverhoging in de jeugdschalen ook andere belangrijke afspraken over arbeidsvoorwaarden zijn gemaakt, zoals een verplichte reiskostenvergoeding woon-werkverkeer, ontwikkelvouchers voor inzetbaarheid, vitaliteit en ontwikkeling en afspraken over werkdruk en de tegemoetkoming in de pensioenpremie.’

Belangrijkste cao resultaten

Looptijd

2 januari 2023 tot en met 31 maart 2024 (15 maanden).

Loonsverhoging

Een structurele loonsverhoging van de loonschalen en feitelijk verdiende salarissen (met uitzondering van de jeugdschalen voor 16- tot en met 19-jarigen):

5,5% per 1 februari 2023 3,5% per 1 januari 2024.

Dat is totaal 9% structurele loonsverhoging. Omgerekend ruim 7% structurele loonsverhoging op jaarbasis.

Tijdelijke tegemoetkoming van € 60 per maand gedurende de looptijd van de cao. In totaal is dat € 900 bruto (bij een voltijd dienstverband). De werkgever betaalt dit via een hogere bijdrage aan de pensioenpremie, zodat de medewerker een lagere bijdrage aan de pensioenpremie heeft.

Loonsverhoging in de jeugdschalen

Tabellonen voor jeugdigen worden voor alle functiegroepen per 1 februari 2023 aangepast. Een 16-jarige ontvangt dan minimaal het tabelloon dat nu bij een 17-jarige hoort. Een 17-jarige het tabelloon dat nu bij een 18-jarige hoort. Een 18-jarige ontvangt het tabelloon van een 19-jarige. Een 19-jarige ontvangt het tabelloon van een 20-jarige. In de jeugdschalen zie je het salaris per 1 februari 2023 oplopen van 12% naar maximaal 33%. Dit is een forse vooruitgang in het loon voor de medewerkers tot en met 19 jaar. Bij 20-jarigen wordt het salaris verhoogd tot eerst minimaal het wettelijk minimumloon, waarbij er op 1 februari 2023 5,5% en op 1 januari 2024 3,5% loonsverhoging over het salaris plaatsvindt. In totaal is dat een stijging van bijna 16%.

De 19- en 20-jarigen met een afgerond BBL-traject worden direct na afronding van de opleiding ingeschaald in de reguliere loontabel, in de functiegroep met salarisschaal behorend bij de betreffende functie. Dus niet meer in de jeugdschalen.

Reiskosten woon-werkverkeer

Er komt in de cao een verplichte reiskostenregeling uitgaande van de maximale fiscale kaders die vanaf 2023 gaan gelden.

Afspraken flexwerk

De flexwerkers/uitzendkrachten gelden vanaf dag 1 als vakkracht en hebben daardoor dezelfde cao-rechten en plichten als alle medewerkers in de branche.

Financieel fit

Partijen gaan een onafhankelijke organisatie inschakelen voor financiële coaching en begeleiding van medewerkers om inzicht te krijgen in de eigen financiële situatie. Hier kan een medewerker anoniem gebruik van maken, zonder dat de werkgever ervan op de hoogte is.

Ook de leden van de andere bonden hebben inmiddels ingestemd. Er kon tot vandaag worden gestemd."
FNV en CNV dreigen met acties bij Tomingroep om slecht cao-bod,2023-01-13,/nieuwsbericht/sectornieuws/fnv-overheid/2023/01/fnv-en-cnv-dreigen-met-acties-bij-tomingroep-om-sl,"De werknemers van Tomingroep hebben geen spat meer vertrouwen in de directie van het leerwerkbedrijf. De kans dat er acties komen wordt dan ook steeds groter. Boven op de toenemende onzekerheid over het behoud van hun baan wil hun werkgever ze nu ook afschepen met een schamele loonsverhoging.

Joost Kaper, bestuurder FNV Sociale Ontwikkelbedrijven: ‘Je werknemers slechts 5% meer loon bieden voor 19 maanden maar ondertussen wel je prijzen aanpassen aan de inflatie. Dat klopt van geen kanten.’

Onder de cao vallen stafmedewerkers en werknemers die zorgen voor de begeleiding van mensen met een arbeidsbeperking.

Vertragingstactiek

Volgens de vakbond lijkt het er ook steeds meer op alsof Tomingroep een vertragingstactiek hanteert. De vorige cao voor de werknemers in dienst van de Tomingroep BV is al in maart 2022 verlopen. Ook de afgesproken nieuwe koers van het bedrijf, de omvorming naar een volwaardig leerwerkbedrijf, lijkt maar niet van de grond te komen. Kaper: ‘Wat we nu zien is dat er steeds meer werkzaamheden worden afgestoten, dat betekent dat er straks een leerwerkbedrijf staat met nauwelijks variatie in werkzaamheden. Ze ga je niet met je werknemers om.’

Gemeenten ontlopen verantwoordelijkheid

De vakbond hekelt ook de rol van de gemeente Almere en Hilversum. Gemeenten zijn verantwoordelijk voor de uitvoering en de bijbehorende kosten van de Wet Sociale Werkvoorziening en de Participatiewet. Kaper: ‘Waar veel andere gemeenten in het land garant staan om eventuele tekorten op te lossen moet Tomingroep deze tekorten zelf opvangen. Dat gaat niet alleen ten koste van de lonen voor de werknemers, maar ook van de begeleiding en ondersteuning die zo essentieel is voor deze werknemers met een arbeidsbeperking.’

Landelijke cao

Tijdens de cao-onderhandelingen heeft de vakbond ook aansluiting bij de landelijke cao voor de samenwerkende Gemeentelijke Organisaties geëist. Steeds meer Sociale Ontwikkelbedrijven nemen die stap. Kaper: ‘Het zou de Tomingroep sieren als ze deze eis van hun werknemers serieus nemen. Aansluiting bij deze cao zou betekent voor werknemers die zich inzetten voor de begeleiding en plaatsing van kwetsbare werknemers meer zekerheid over loon en andere arbeidsvoorwaarden.’"
FNV leden vegen cao eindbod Berry Promens van tafel,2023-01-13,/nieuwsbericht/sectornieuws/procesindustrie/2023/01/fnv-leden-vegen-cao-eindbod-berry-promens-van-tafe,"De FNV leden bij het kunststofverwerkend spuitgietbedrijf Berry Promens in Zevenaar hebben het eindbod van de werkgever voor een nieuwe cao weggestemd. Tevens hebben ze aangegeven bereid te zijn om tot acties en stakingen over te gaan. Een ultimatum daartoe is inmiddels in voorbereiding. De huidige cao liep op 30 september 2022 af. Bij het bedrijf, dat vooral levert aan de automotive industrie, werken circa 400 werknemers.

Actiebereidheid is groot

FNV Procesindustrie cao onderhandelaar Ago Di Giacomo Russo: ‘De werkgever wil eigenlijk nauwelijks over de brug komen met een fatsoenlijke loonsverhoging. Ze denken met een schamele 125 euro per maand weg te kunnen komen, maar dat is uiteraard onbespreekbaar voor onze leden. Dit bod is absoluut onvoldoende om de medewerkers te compenseren voor de enorme inflatie die er op dit moment is. Wij eisen een automatische prijscompensatie zodat de medewerkers gecompenseerd worden voor de inflatie en een minimum uurloon van 14 euro per uur. En daarnaast onder meer de invoering van een gedegen generatiepact, waarbij medewerkers de mogelijkheid wordt geboden om 5 jaar voor de AOW-gerechtigde leeftijd 80% van de tijd gaan werken, tegen 90% van het salaris en 100% van de pensioenopbouw. De actiebereidheid onder onze leden is groot en we zijn op dit moment een ultimatum aan de werkgever aan het voorbereiden.’"
FNV-leden glastuinbouw verwijzen cao-eindbod werkgevers naar de prullenbak,2023-01-11,/nieuwsbericht/sectornieuws/agrarisch-groen/2023/01/fnv-leden-glastuinbouw-verwijzen-cao-eindbod-werkg,"Een ruime meerderheid van de FNV-leden die werken in de glastuinbouw, heeft het eindbod van hun werkgevers naar de prullenbak verwezen. Linda Slagter, bestuurder FNV Agrarisch Groen: ‘Een dappere stap van onze leden, die altijd erg loyaal en trouw naar hun werkgever zijn. Maar die loyaliteit is nu te vaak op de proef gesteld.’

De vakbond heeft de werkgevers inmiddels gevraagd om met een beter bod te komen.

Daling koopkracht

Met het eindbod van de werkgevers zouden de werknemers er zeker 5% in koopkracht op achteruitgaan. Slagter: ‘We zijn teleurgesteld. Dit is niet de manier waarop je de jarenlange loyaliteit van je werknemers beloont.’

Ver uit elkaar

Er zit een flink gat tussen het eindbod van de werkgevers (3% per 1 januari 2023 en 2% per 1 juli 2023) en de looneis van de FNV. De vakbond wil de stijging van de kosten van het levensonderhoud terugzien in de salarissen. Ook heeft de vakbond voorgesteld om een algemene prijscompensatie op te nemen in de cao. Slagter: ‘We begrijpen dat een aantal werkgevers het ook lastig heeft, maar een toenemend aantal werknemers weet niet meer hoe ze het financieel moet bolwerken. Dat leidt tot ontevredenheid op de werkvloer en met een dergelijk bod van de werkgevers wordt het er niet beter op.’

35.000 werknemers

In de glastuinbouw zijn gemiddeld 35.000 werknemers actief. In het piekseizoen is dat aantal vele malen hoger. Zij kweken groente, bloemen en planten in kassen voor onder andere supermarkten en tuincentra."
Vrijdag en volgende week stakingen regionaal vervoer,2023-01-11,/nieuwsbericht/sectornieuws/vervoer/2023/01/vrijdag-en-volgende-week-stakingen-regionaal-vervo,"Aanstaande vrijdag en volgende week wordt er gestaakt in het regionale openbaar vervoer. Er wordt in ieder geval vrijdag gestaakt in de regio’s Twente, Achterhoek en Rivierenland en maandag in Dordrecht. Voor volgende week donderdag en vrijdag staan ook stakingen gepland, details daarvan worden later bekend gemaakt.

De stakingen zijn het gevolg van het uitblijven van nieuwe cao’s. In het regionale openbaar vervoer zijn dat er twee. De cao Streekvervoer geldt voor bedrijven die of alleen met bussen of met alleen treinen rijden en onder de cao Multimodaal vallen bedrijven die zowel bussen als treinen hebben. De stakingen van aanstaande vrijdag en volgende week maandag gaan over die laatste cao.

Landelijk

Over de cao Streekvervoer wordt begin volgende week nog onderhandeld, maar als er dan geen resultaat is, leggen medewerkers donderdag 19 en vrijdag 20 januari landelijk het werk neer. De kans is groot dat dan ook medewerkers meestaken die onder de cao Multimodaal vallen.

Lonen en werkdruk

Bij beide cao’s willen de medewerkers dat de lonen automatisch meestijgen met de inflatie en dat er maatregelen genomen worden om de werkdruk en daarmee het ziekteverzuim van 20 procent te verlagen. Om dat te bereiken moeten onder andere meer mensen een vast contract krijgen en de roosters verbeteren.

Bijna 15.000 mensen

Onder de cao Streekvervoer vallen zo’n 13.000 mensen. Bij Multimodaal zijn dat er ongeveer 1300, waarvan een derde buschauffeur is en twee derde op de trein werkt als conducteur of machinist."
Acties en stakingen bij gemeenten,2023-01-11,/nieuwsbericht/sectornieuws/fnv-overheid/2023/01/acties-en-stakingen-bij-gemeenten,"Het op 28 december jongstleden door FNV Overheid en de overige betrokken bonden gestelde ultimatum voor een nieuwe cao Gemeenten/SGO is dinsdagmiddag op de valreep door de Vereniging van Nederlandse Gemeenten (VNG) en de Werkgeversvereniging Samenwerkende Gemeentelijke Organisaties (WSGO) afgewezen. De bonden bereiden nu op korte termijn acties en stakingen voor.

FNV Overheid bestuurder Marieke Manschot: 'De VNG geeft in haar reactie aan een akkoord niet te kunnen baseren op een ultimatum en roept de bonden op opnieuw aan tafel te gaan. Dit is een gepasseerd station, getuige de mening van de medewerkers: niet voor niets hebben zij het laatste werkgeversbod massaal van tafel geveegd met een cijfer 3. Daarom hebben we de werkgevers een ultimatum gesteld. Onze cao eisen zijn duidelijk. Wij eisen onder meer 12% loonsverhoging voor 2023 en ook Automatische Prijscompensatie (APC). De VNG biedt in het laatste loonbod van 14 december slechts een schamele 5 % per 1 februari 2023 (en 3% per 1 april 2024). De inflatie is nog steeds extreem hoog en de krapte op de arbeidsmarkt, met daarbij ook de werkdruk, nog steeds zeer groot. Uit het laatste loonbod van de VNG blijkt volstrekt onvoldoende waardering en toch roept de VNG ons op om hen tegemoet te komen. Volstrekt onacceptabel. Evenmin hebben de werkgevers toenadering gezocht op andere belangrijke onderwerpen zoals vitaliteit.'

Acties en stakingen volop in voorbereiding

Acties en stakingen op diverse (cruciale) plekken in het land zijn inmiddels volop in voorbereiding. Zoals in de gemeenten Almere, Tilburg, Rotterdam, Den Haag, Utrecht en Amsterdam. De actiebereidheid onder werknemers is groot; in het hele land worden actiecomités gevormd en staan diverse actievormen in de startblokken. Werknemers zijn klaar met de tactieken van de VNG. 'VNG stop dus zelf met traineren en vertragen', zeggen de werknemers! Verder organiseren de gezamenlijke bonden op 15 februari a.s. een grote landelijke hybride demonstratie in Utrecht.

Gemeenten moeten weer aantrekkelijke werkgever worden

Marieke Manschot: ‘De werknemers zijn de kracht waar een gemeentelijke organistie op drijft. De politiek wil goede voorzieningen van hoge kwaliteit leveren, dat kan alleen met voldoende gekwalificeerde werknemers. Hier wringt de schoen. Ook in de laatste Personeelsmonitor van 2021 is te zien dat met name groepen jongere ambtenaren vertrekken naar ander sectoren met betere arbeidsvoorwaarden en met een betere loopbaanontwikkeling. De arbeidsmarkt is al zeer krap en die zal steeds krapper worden. Om het voorzieningenniveau op peil te houden zullen de gemeenten een aantrekkelijke werkgever moeten worden en blijven. Zowel binnen als buiten de overheid zijn er werkgevers die deze dynamiek snappen. Een goede cao is daar een onmisbaar onderdeel van.’

Cao-eisen

Belangrijkste cao-eisen:

Een cao Gemeenten en een cao SGO met een looptijd van 2 januari 2023 t/m 31 december 2023;

12% Structurele loonsverhoging;

Een automatische prijscompensatie (APC) ter compensatie van toekomstige inflatie, gebaseerd op cpi afgeleid oktober - oktober;

100 euro per maand structurele nominale loonsverhoging;

Indexatie van de in het cao geldende minimumbrutoloon op basis van de contractloonstijging;

Het handhaven van de sociale zekerheid: niet afschaffen van de na-wettelijke werkeloosheidsuitkering en geen versobering van de arbeidsongeschiktheidsregeling door het afschaffen van het derde ziekte jaar;

Een goede verlof & vitaliteitsregeling voor jong en oud;

Een thuiswerkregeling, met een financiële vergoeding van 3 euro per dag netto.

187.000 ambtenaren

In totaal werken er ruim 187.000 ambtenaren in de sector Gemeenten/Samenwerkende Gemeentelijke Organisaties (SGO)."
Vrijdag staking vrachtwagenchauffeurs PostNL,2023-01-11,/nieuwsbericht/sectornieuws/vervoer/2023/01/vrijdag-staking-vrachtwagenchauffeurs-postnl,"Vrachtwagenchauffeurs van PostNL leggen van vrijdagochtend 13 januari 4.00 uur tot zaterdagochtend 14 januari 7.00 uur het werk neer. Ze voeren daarmee actie tegen de gang van zaken rond de nieuwe cao. Afgelopen vrijdag sloot PostNL een akkoord met twee vakbonden, zonder FNV daarbij uit te nodigen.

Mariska Exalto, bestuurder FNV Post en pakketten: ‘Het is natuurlijk heel erg vreemd dat PostNL de grootste vakbond niet uitnodigt. Ze lijken niet door te hebben dat ze daardoor een deel van het eigen personeel uitsluit.’

Boos

De chauffeurs en andere FNV-leden bij PostNL zijn bovendien niet te spreken over de cao-afspraken die nu op tafel liggen. ‘Ze zijn er echt boos over. Ze willen dat de lonen voortaan automatisch mee stijgen met de inflatie, minimaal 14 euro per uur en het afschaffen van de jeugdloonschalen. Daarnaast willen de leden dat uitzendkrachten na negen maanden een vast contract krijgen. PostNL heeft met geen van deze punten ingestemd’, aldus Exalto.

Vertraging

Door de staking zal de bezorging van pakketten en poststukken vertraging oplopen, behalve bij die van rouwpost en medische zendingen. De huidige cao liep af op 31 maart 2022. Onder de cao PostNL vallen 19.000 mensen. Dat zijn niet alle medewerkers van het postbedrijf. Er zijn ook nog 16.000 postbezorgers in dienst, maar die hebben een eigen cao."
"Oproep: Luchtvaartmaatschappijen, voorkom nieuwe chaos op Schiphol",2023-01-07,/nieuwsbericht/sectornieuws/schiphol/2023/01/oproep-luchtvaartmaatschappijen-voorkom-nieuwe-cha,"Als de zomer van 2023 voor passagiers op Schiphol beter wil verlopen dan die van vorig jaar, moeten de luchtvaartmaatschappijen snel in actie komen. Vakbond FNV roept hen in een brief op om het torenhoge tekort aan bagage-afhandelaars nu aan te pakken, omdat er anders nieuwe chaos dreigt.

Nog altijd is het personeelstekort bij de afhandeling van bagage torenhoog, vertrekken mensen vanwege de enorme werkdruk en zijn de lonen – net boven het wettelijk minimum - te laag om mensen voor langere tijd in dienst te houden. Volgens FNV Schiphol is het afhandelingsbedrijf dat door de luchtvaartmaatschappijen wordt ingehuurd totaal niet klaar voor de zomer.

Te weinig mensen

Joost van Doesburg, campagneleider FNV Schiphol: ‘Bij de beveiligers op Schiphol zien we dat er nu echt wat verbetert dankzij betere arbeidsvoorwaarden, een uitgebreide wervingscampagne en betere werkroosters. Maar de bij afhandelaars is de werkdruk nog altijd veel te hoog, omdat er te weinig mensen zijn.’

In gesprek

FNV Schiphol roept de luchtvaartmaatschappijen op om in gesprek te gaan met de afhandelingsbedrijven die ze inhuren zodat ze een goed beeld krijgen van de problemen die er spelen. Van Doesburg: ‘Als er niet snel iets gebeurt, dan gaan we deze zomer weer hetzelfde beeld krijgen als de vorige. En daar zit niemand op te wachten.’

14 euro

FNV wil dat het minimumuurloon voor afhandelaars naar 14 euro gaat, dat er meer vaste contracten komen en dat er snel meer personeel wordt geworven om de enorme werkdruk te verlagen.

De brief is hier integraal te lezen: Brief-luchthavenmedewerkers"
PostNL schoffeert medewerkers,2023-01-06,/nieuwsbericht/sectornieuws/vervoer/2023/01/postnl-schoffeert-medewerkers,"PostNL probeert zonder de FNV een nieuwe cao af te sluiten. Het grootste post- en pakkettenbedrijf van Nederland presenteerde vandaag een nieuw eindbod, maar vergat bij het voorafgaand overleg de grootste vakbond uit te nodigen. Mariska Exalto, bestuurder FNV Post en Pakketten: ‘Deze poging om afspraken zonder de grootste vakbond te maken is opnieuw een schoffering van de eigen werknemers.’

De afgelopen week heeft PostNL de vakbonden BVPP en CNV uitgenodigd voor gesprek en hen een nieuw eindbod gedaan. FNV is voor die gesprekken niet uitgenodigd en moest via een omweg vernemen welke afspraken er zijn gemaakt. Bestuurder FNV Post en Pakketten Mariska Exalto: ‘Een bizarre manier om je eigen werknemers buiten spel te zetten. Het lijkt maar niet door te dringen dat deze werkwijze uiteindelijk voor meer onrust zorgt dan wenselijk.’

Tweejarige cao

PostNL biedt nu een tweejarige cao waarbij in 2022 de laagste twee schalen er 4,5% bij krijgen, de schalen 3 tot en met 7 krijgen 4% en de hoogste schalen 2,5%. Deze loonsverhoging heeft PostNL al eenzijdig, zonder de vakbonden, doorgevoerd. Volgens FNV voelde dit voor veel werknemers al als een zoethoudertje en een schoffering.

Voor 2023 heeft PostNL een gestaffelde loonsverhoging in gedachten van 2% extra per 1 juni, nog eens 2% extra per 1 september en op 1 januari 2024 kan er dan nog 1% bij. Gemiddeld is dat 3,08 % over het tweede cao-jaar. Verder wordt er een eenmalige uitkering geboden van 1,5% van het jaarloon over 2022 en die kan in februari 2023 worden uitgekeerd. Deze cao zou met terugwerkende kracht ingaan op 1 april 2022 en lopen tot en met 31 maart 2024.

Eis

FNV eist dat er een 1-jarige cao wordt afgesloten waarbij alle schalen er minimaal 10% op vooruit gaan, het minimumloon naar 14 euro gaat en de jeugdlonen worden afgeschaft. Bovendien eist FNV dat de lonen meestijgen met de inflatie volgens het systeem van de zogeheten automatische prijscompensatie. Verder wil de vakbond aanvullende afspraken maken over onder meer gezond het pensioen halen, een kostendekkende vergoeding voor woon-werk verkeer zodat werknemers niet zelf hoeven bij te betalen om naar het werk te kunnen en meer vaste contracten.

Kwartaalcijfers

Mariska Exalto: ‘PostNL komt op geen enkele manier tegemoet aan onze eisen en kiest er nog steeds voor om de aandeelhouders boven de eigen werknemers te zetten. De presentatie van de kwartaalcijfers komt er aan en ik denk dat het de top goed uit zou komen als er voor die tijd een getekende cao ligt. Met of zonder de grootste vakbond. Maar zo werkt het natuurlijk niet.’

Staking

FNV legt het nieuwe eindbod niet voor aan zijn leden, omdat volgens de gekozen actieve leden het eindbod ondermaats is en niet met de FNV is uitonderhandeld. De werknemers wilden eerder rond Black Friday het werk neerleggen, maar PostNL stapte naar de rechter om dat tegen te houden. Die stelde dat er alleen gestaakt mocht worden onder zeer strenge voorwaarden waarna de staking werd opgeschort. Exalto: ‘De termijn van die voorwaarden is nu afgelopen, maar als ‘vriendelijke’ herinnering kregen wij deze week van PostNL aangepaste voorwaarden toegestuurd. Proberen ze met dit dreigement naderende acties de kop in te drukken?‘ FNV gaat de komende weken het land in om de leden te informeren en uit te leggen wat het voorstel betekent qua koopkrachtverlies.'"
Etos medewerkers zoeken op Fat Cat Day hun baas op,2023-01-05,/nieuwsbericht/sectornieuws/handel/2023/01/etos-medewerkers-zoeken-op-fat-cat-day-hun-baas-op,"Morgenmiddag om 14.00 uur zal de Etos klantenpetitie door tientallen Etos medewerkers worden uitgereikt aan Ahold CEO Frans Muller. Locatie: Ahold hoofdkantoor, Provincialeweg 11, 1506 MA Zaandam.

Hoog tijd voor een leefbaar loon

Etos- medewerkers overhandigen dan, op Fat Cat Day, een klantenpetitie aan Ahold CEO Frans Muller. Zij onderschrijven dat het hoog tijd wordt voor een leefbaar loon voor de winkelmedewerkers.Rond de afgelopen feestdagen vroegen Etos-medewerkers hun klanten een petitie te ondertekenen voor een goede cao, met een leefbaar loon, behoud van toeslagen, een goede reiskostenvergoeding en minder werkdruk. In de week voorafgaand aan Kerst werd volop gestaakt in tal van Etos winkels in Nederland.

Minimaal 10%

De 2750 Etos medewerkers zijn het zat dat alles duurder wordt, maar dat hun salaris laag blijft. Het was in december voor het eerst dat zoveel mensen in de drogisterijen hun werk neerlegden. De lonen in de drogisterijen liggen op of net boven het minimum. De directies zijn vooral bezig om te zorgen dat de winsten ten goede komen aan de aandeelhouders, die veelal in het buitenland zitten. FNV Handel wil dat de lonen in de drogisterijen meestijgen met de inflatie (automatische prijs compensatie). Dat betekent een verhoging in januari 2023 met minimaal 10 procent.

In 1,5 dag jaarinkomen bij Ahold

De schrale lonen bij ETOS staan in schril contrast met wat de 14 meest invloedrijke CEO’s van Nederland morgen, op 6 januari, al op zak hebben aan jaarinkomen. Zij hebben het hele minimumloon van één jaar in zes dagen verdiend, gemiddeld. Ahold CEO Frans Muller, verantwoordelijk voor onder andere de Etos-winkels, heeft in slechts 1,5 dag al het jaarloon verdiend van zijn minstverdienende medewerker bij de Etos-winkels. De FNV heeft vrijdag 6 januari uitgeroepen tot Fat Cat Day 2023.

Overal onrust in winkels

In de hele winkelstraat neemt de onrust toe. Hoewel de FNV bij IKEA en de doe-het-zelfwinkels goede cao’s heeft kunnen afspreken, roepen medewerkers van Etos, Kruidvat, Prijsmepper, Trekpleister, Holland& Barrett, Hema, Albert Heijn, Bijenkorf en de ANWB-winkels ook steeds harder om een leefbaar loon. FNV Handel bestuurder Cindy Onvlee: ‘Zij zien wat de acties bij de Bijenkorf en bij Etos losmaken. Staken steekt aan; zeker op plekken waar mensen te weinig verdienen en in de problemen komen door de stijgende prijzen. Terwijl de bedrijven gigantische winsten maken en superrijke aandeelhouders alleen maar rijker worden, kan er voor de medewerkers niks extra’s af. Ook veel klanten storen zich steeds meer aan dit gedrag en vele duizenden hebben onze Etos klantenpetitie inmiddels ondertekend.’

Fat Cat Day

Sinds 2020 vergelijkt de vakbond elk jaar de beloningen van de CEO’s -topmensen van grote bedrijven- van de 14 meest invloedrijke bedrijven in Nederland met het wettelijk minimumloon. Dit jaar heeft de meestverdienende CEO, Wael Sawan van Shell, al na 28 uur een minimumjaarloon in zijn zak. Verder staan in het lijstje de CEO’s van onder andere Ahold Delhaize, Philips, Randstad, Aegon en KPN. De FNV vindt dat het verschil tussen de minst- en meestverdienende -de Fat Cat- in een bedrijf flink kleiner moet zijn. Top en aandeelhouders cashen, terwijl de mensen met weinig inkomen het stevigst zijn getroffen in deze barre inflatieperiode. Zij zijn het die de winsten mogelijk maken en elke cent nodig hebben om rond te komen."
Cao onderhandelingsresultaat met Organon,2023-01-05,/nieuwsbericht/sectornieuws/procesindustrie/2023/01/cao-onderhandelingsresultaat-met-organon,"FNV Procesindustrie heeft een onderhandelingsresultaat voor de cao 2023 bereikt met het farmaceutisch bedrijf Organon in Oss. Bij Organon werken ruim 1.200 medewerkers, waarvan 1.100 in Oss. De al eerder geplande stakingen in januari worden voorlopig opgeschort. Voor de kerst werd er nog gestaakt in Oss.

Staking maakte veel indruk

FNV Procesindustrie bestuurder Paul Smink: ‘Wij staakten niet om te staken, maar om een goede cao af te dwingen; de staking maakte veel indruk op de Organon directie. In het nu bereikte onderhandelingsresultaat is dat goed gelukt. Zo worden de salarissen met nog eens 1,5 % extra verhoogd; in vergelijking met het oorspronkelijke Organon bod is dat een verhoging van ruim 25%. We leggen dit onderhandelingsresultaat daarom met een positief advies voor aan onze leden. Zij hebben het laatste woord.’

Belangrijkste cao afspraken onderhandelingsresultaat

De cao wordt aangegaan voor de periode 1 januari 2023 tot 31 december 2023;

Het merit budget (prestatie beloning) is opgehoogd van 4,8% naar 6%. De globale merit matrix wordt eenmalig aangepast voor 2023 als eerder voorgesteld, zodat medewerkers met een salaris in het 3e deel nu 4,3% salarisverhoging krijgen;

De extra eenmalige vergoeding van €1200,- bruto per fte is inmiddels uitbetaald in december 2022, ook voor uitzendkrachten;

De salarisschalen worden per 1 januari 2023 verhoogd met 3,5%;

Met ingang van 1 januari 2023 zal een RVU-regeling worden uitgewerkt en ingevoerd. Alle ploegendienstmedewerkers die vanaf de datum van invoering 64 jaar of ouder zijn en 5 jaar voorafgaand in ploegendienst hebben gewerkt, komen hiervoor in aanmerking;

Invoering verlofspaarregeling."
